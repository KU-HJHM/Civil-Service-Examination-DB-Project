
<CE id="CE1000DC01" korname="동책" chiname="東策">
	<Metadata>
		<VolumeCount>단책</VolumeCount>
		<Title>
			<Maintitle>東策</Maintitle>
			<Subtitle>東策抄</Subtitle>
			<Foldingmarktitle></Foldingmarktitle>
		</Title>
		<CompilationType>사찬</CompilationType>
		<Author></Author>
		<Style>策</Style>
		<Period></Period>
		<Seal></Seal>
		<Collectiondata>
			<Institution>고려대학교 한적실</Institution>
			<Callnumber>만송 D5 A181</Callnumber>
		</Collectiondata>
		<Edition>필사본</Edition>
		<Additionaldata>策儒 崔季昇 曹友仁 崔晛 丙午增會狀 李稠 辛喜季 三中 李明漢 權悟 上之中 權道三 尹善道 沈𪗆 趙絅 龍洲 李回寶 柳道三 尹善道 上之中 尹鳴殷 李烠 上之下</Additionaldata>
	</Metadata>
	<Formatdata>
		<Title><br>城</br><br>憂樂</br><br>仁武儉朋</br><br>君子小人</br><br>死生</br><br>盜賊</br><br>內守外防</br><br>道</br><br>宮闕</br><br>軍政</br><br>人才</br><br>使价</br><br>高尙</br><br>公論</br><br>士習</br><br>法制</br><br>同題</br><br>理氣</br><br>守歲</br><br>春仁</br><br>命</br><br>化民成俗</br><br>四時名節</br><br>同題</br><br>水利</br><br>文體</br><br>兵家長扙</br><br>文房四友</br><br>□</br><br>建中</br><br>武擧</br><br>紀綱</br><br>險固</br><br>樓觀</br><br>春</br><br>草</br>
		</Title>
		<Preface>
			<Title></Title>
			<Content></Content>
			<Author></Author>
		</Preface>
		<Copyrecord></Copyrecord>
	</Formatdata>
	<Contentdata>
		<Work id="1">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>최현(崔晛)</Name>
					<Courtesyname>계승(季昇)</Courtesyname> 
					<Pseudonyms>인재(訒齋)</Pseudonyms>
				</Person>
				<Residence>선산(善山)</Residence>
				<Origin>전주(全州)</Origin>
				<Year>
					<Birthyear>1563</Birthyear>
					<Deathyear>1640</Deathyear>
				</Year>
				<Grade></Grade>
			</Authordata>
			<Answerdata>
				<Question>問城者禦暴保民之所其築其守昉於何代歟中丘之城中城之城其不違於禦暴保民之道歟土國城漕城彼朔方抑不失禦暴保民之義歟方城爲城齊桓退去恃險不修楚克三都此亦禦暴保民之或得或失而然歟三板晉陽趙以之昌萬里長城秦以之亡是亦禦暴保民之或大或小而昌亡各異歟卽墨孤墉能復七十之城睢陽保障終陷百萬之賊此是禦暴保民亦有優劣之可言歟新羅之一千年高麗之五百年其間保城守城禦暴保民成敗得失之迹亦可一一枚擧而詳言□試以今月之事言之深謀遠慮所以禦暴保民者至矣如京畿全羅黃海平安忠淸江原咸鏡等道邑有其城山亦有城▣(盡)▣(以)守□(之)則城多軍少無以爲計擇而守之則未知七道之中何□□□而何道爲後歟嶺南國之門戶列邑之城如安東□□星州昌原東菜密陽金海者固亦多矣山城則有若曦陽富山金鳥□生達城火旺石門黃石岳堅壁堅之類以形勢言之則何□□可守之城歟賊若再動而由嶺南之洛則守何城得何策然後可以遏長驅之勢歟議者曰我往寇亦往莫若野戰或者曰攻不足守有餘莫如據險二者之言何所折衷歟此外亦有禦暴保民之長策歟如欲禦暴保民而措國勢於泰山之安其道何由諸生必有識時務者矣扼腕平居皆以某時遇某事不能出某計以致敗莫曰是謀非吾所能及也</Question>
				<Answer>對吁咄哉今之論時務者不亦難乎治當先內則充耳於陳言政在任人則齒冷於迂談冦退已久吳人之守備都忘彊宇已復宋朝之宴安方酣文飾昇平之氣象無復外憂之可慮何執事不以人之所樂者爲樂特以人之所不憂者爲憂而垂問築守之策欲取保禦之道乎此可與智者論難與俗人言也者然執事不以尋常而厭聞則愚請以用賢無敵爲今日之長城乎推其義而爲之說曰宅於山者知猛獸之爲害則必有髙其柴援峻其垣牆以待之況於爲國而不知爲之備乎故設險守國着於易築城鑿池議於傅捍禦外侮在於是保安黎庶在於是城之設豈偶然哉雖然城固不可少緩而險亦不可徒恃也崇墉千堞難縶委去之民折著縈帶可遏方張之敵城不自城必有城之之人險不自險必有險之之人智者據險而昌焉愚者恃險而亡焉固有以城而安者亦有以城而危者自古及今成敗可鑑其必固民嵓以爲築守之本擇賢將以爲完聚之本而又必修實德以爲用賢之本然後整其紀網而萬事理禦暴保民而治道得矣嗚呼不務其本而徒務其末不整其綱而徒擧其目一試而不驗則曰策之不善也勢之不可也烏可乎哉愚也慨然而反復焉于羽不舞文敎失宣相奪也爲之城郭甲兵以守之千雉百雉肇於周時築之守之代各不乏而宜與不宜得失分焉中丘之城失民時也中城之築壓於敵也其於禦暴保民之道愚未知其有得也城漕之役不免從軍之起怨朔方之築要以于襄于玁狁則一得一失從可知矣方城天險竟致齊兵之自敗特險不修終見強楚之呑噬失道之莒固不足議負固之楚亦可哂也城餘三板叛意▣(無)人豈不由於尹鐸之保障乎延袤萬裏亡秦有胡禍實起於蒙恬之築怨矣其於保禦之道未知孰得而孰失耶卽墨城危而七十之▣(齊)城能復睢陽援絶而千里之保障竟失田單之守可謂善矣而巡遠之謀亦豈不臧由是論之築城一也而興亡殊守城同也而安危懸絶禦暴保民之策其可謂恃其城乎靑丘一域國於海東干戈日尋戰爭不息自羅而麗廢興不一朝焉築之暮焉守之其所以禦暴保民之道雖或有賴於城而未必專恃於城則成敗得失不必歷指而縷擧也若論其稍有可稱者則安市之善守可謂今日之取法也惟我國家深懲熱羹咋指前失十有五載之間借箸之謀臣籌邊之武將輻輳雲集而惟築斯鑿斯之是急連雲粉堞棋布列邑南極嶺南北窮咸鏡東臨瀛海西薄鴨江邑有百雉之高山環千仞之險然而城多乎累百軍不滿十萬如欲盡守則卒少控弦不足以實城若欲擇守則兵無定形不可以逆覩此事機之可慮而廟筭之難處者也嗚呼利害之勢固不可預料而備禦之方亦貴乎先定重此忽彼非萬全之策備北忘南豈長遠之慮方今所當深慮者重在北鄙而事勢之危急者莫如南邊惟我嶺南國之門戶賊之要衝環列邑而爲城者不可勝數而據億丈之山營不拔之壁者上自聞慶之曦陽下及三嘉之岳堅十有餘所其抱阨險要控利南藩者誠得於以靜制動以逸制勞之意也就其形勢而言之富山公山之闊大石門達城之平夷天生之險而無水黃石之傾窄難容固非用武之地至於金烏之中道曦陽之嶺底據東南之要會控洛江之上流天險當中萬騎莫過此誠爲控扼之所而賊若更有鯨呑之謀必如前日之長驅則惟此數城可遏其鋒然而或可或否各拘所見一矛一盾無所折衷議者之言曰長江限隔北軍飛渡蜀棧連雲鄧艾縋兵寇無不往莫如野戰或者之言曰陳倉小城孔明自退汴京平原金兵直擣戰難守易莫如據險二人之論愚以爲皆知其一而未知其二也何者禦暴保民固在於山城而殘民招賊亦由於山城廢城固不可也徒城亦不可也敵若以城而自退則我國之城非不固也而島夷之兵何渡乎漢津民若以城而可保則我國之城非不多也而生民之困何至於此極嗚呼不揣其本而欲擧其末何異乎不築基址而欲建宮室乎愚請以執事所謂禦暴保民之道推其本而言之夫禦暴▣(保)民之道莫急於城守城守之本莫先於民和民和之本莫先於擇人擇人之道實係於君德誠能淸心克己好賢納諫以立擇人之本而選用賢良撫輯軍民以爲人和之本然後任一良將委以籌邊之策設險爲城擇其形便之地勁弩精卒守其要害之處以之而衛國捍艱以之而保安黎庶守之有金湯之固措之如泰山之安不惟城之不必築而東夷北狄自不能矢我陵而飲我泉矣執事之問已及於御暴保民之道愚亦有感焉民苟不保則國不能一月存況於禦暴乎況於城守乎是故古之帝王不畏乎方張之敵國而深畏乎未見其潦之民心故曰用顧畏于民巖愚見國家近日氣象殊不以民之休戚爲意無益之詐可去之文有如全盛之時方且嬉嬉然有厲民築怨之擧噫他日緩急誰與守之哉執事之所以問者備文具而已愚生之所以對者應科目而已民生此時一何無祿言之至此肝膽輪囷謹對</Answer>
			</Answerdata>
			<Additionaldata></Additionaldata>
		</Work>
		<Work id="2">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>조우인(曺友仁)</Name> 
					<Courtesyname>여익(汝益)</Courtesyname> 
					<Pseudonyms>매호(梅湖)</Pseudonyms>
				</Person>
				<Residence>함창(咸昌)</Residence>
				<Origin>창녕(昌寧)</Origin>
				<Year>
					<Birthyear>1561</Birthyear>
					<Deathyear>1625</Deathyear>
				</Year>
				<Grade></Grade>
			</Authordata>
			<Answerdata>
				<Question>問古人之於憂樂論之尙矣遯世無憫不知不慍不亦君子乎而其曰有終身之憂其曰憂以天下者何歟曲肱飮水簞瓢陋巷人不堪其憂而孔顏所樂何事春服旣成浴沂詠歸肘見踵決歌若金石而亦有所憂者歟愛蓮觀草訪花隨柳修竹雲山萬紫千紅其亦吟弄風月而已耶躬耕莘野龍臥南陽只合終身自樂而五就湯桀之間驅馳火炭之餘抑何意歟逍遙獨樂之之園者似若無所憂而廟堂進退皆憂則不知何時而可樂耶採菊東籬涉園成趣者未免侵尋理穢之憂步屧深林開樽獨酌者終抱一飯不忘之憂何歟放魚茹蔬之詩乃作於投迹鍾山之後野花啼鳥之興遽深於山寺歸來之日亦可謂樂得其宜乎君子學道而至於樂方能眞有所得矣而樂中有憂者無時可已何以則一切世味洗得淨榮辱得喪看得破終能尋向聖賢地頭樂不改憂憂不忘樂歟噫治世可憂外懼非憂諸生囂然畎畝之中抱道求志從事於聖賢樂地者素矣願聞樂中之憂無徒曰莫知我憂也</Question>
				<Answer>對愚嘗嘐嘐然曰吾師乎吾師乎古人樂是樂而伊我獨無是樂歟古人憂是憂而伊我獨無是憂歟尋常撃節於窮巷而欲一就質於先生者不日月矣今承明問政激卑衷則寧不樂告以瀉我憂竊謂積累旣至乎浹洽心得已造乎快活則在內之樂無與於外而斯民斯世一身而擔當天地萬物自我而位育則君子之於天下也其可一日而無憂耶是以坦蕩之趣敍泰之志終身不改於窮賤之時而憂時之意憂道之誠未嘗不在於至樂之中矣嗚呼樂不可以無憂憂不可以無樂可樂而樂之則其樂也非徒樂也以道而樂也可憂而憂之則其憂也非徒憂也以時而憂也惟其樂之也旣深故其憂之也亦切不以可樂而忘其可憂不以可憂而忘其可樂一憂一樂無損益乎其眞苟或樂無自得之實憂爲外物之役則其爲樂也果可謂樂其樂而其爲憂也亦果謂憂其憂乎是故古之聖賢安於己分綽有餘裕而惓惓之情惻惻之意無時可已終不能而■(以樂)易憂亦不敢以憂而換樂如斯而已噫微斯人吾誰與歸彼形諸吟詠之中播之詩詞之間者旣不知可樂而樂之則又安知可憂而憂之乎愚且舍是焉更因明問而白之可乎蓋充積旣篤乎潛修韜光不願乎人知君子之樂孰大於是而身天地之中負莫大之寄心之憂矣何可已也曲其肱而蔬其食樂簞瓢而安陋巷聖賢之樂樂之至也必欲聞之則朱子之說盡其餘蘊挹天和於方寸風舞雩而詠歸狂狷氣像遠符勳華穿十年之弊袍付憂樂於自然歌動金石縱心浩浩二子眞趣自合天然則貧賤窮餓必非所憂塘蓮庭草生意可玩問柳尋花襟趣悠然則周程之樂爲如何哉修竹靑山不羨公侯萬紫千紅點撿春事則邵朱之樂吁亦深矣惜其懷道未展蘊寶窮厄一生之所樂雖裕而當世之隱憂亦深則瓊琚一詠豈爲吟弄而止哉一耒莘野堯舜是樂隆中高臥不求聞達則伊尹孔明初若不屑於斯世而以道覺民不得不起卽掇耕幡然憂一夫之不獲頻煩三顧魚水契合則委身昭烈憂漢室之將衰謝病還洛獨樂名園而生民日瘁時事如雲則樂中之憂槩可想矣廟堂江湖進退皆憂而先天下而憂其憂後天下而樂其樂則憂中之樂亦可見矣高臥羲皇伴菊而下自娛南山之種豆爲箕草中之寄奴難除則理穢之憂寧可暫忘緩步園林獨酌遣興而蜀中之淸蹕不返故國之兵塵未淨則一飯之頃何忍忘君生靈陷靑苗之禍而雲山保誤國之身筎蔬一詠有何所樂鼎湖悲弓劍之捐而靑山探花鳥之味七字成詩何樂可尙噫學到快活斯爲造極而歷觀聖賢猶未免於憂樂則不知何修而超脫世間區區之欣慽方到此境界乎然而士生斯世本非偶然抱負經濟責任亦大豈可以樂而忘憂亦豈可以憂向忘樂乎要在遵聖賢之途轍竭吾才而勉勉優遊之久涵泳之深眞積之功飽飫於方寸實得之效凝定於心胸然後所樂方到乎眞樂而不爲外物之撓奪所憂不至於戚戚而不改自得之眞趣世味淨盡沖如淡如得喪無累浩然綽然聖賢之樂吾亦樂之聖賢之憂吾亦憂之樂亦樂也憂亦憂也至此雖欲不樂得乎執事之問愚旣粗陳而篇將終也不能無憾焉愚也學未知方業亦淺近何足以樂聖賢之樂憂聖賢之憂而爲憂樂哉只以猶執事篇終之意反覆乎吾心則樂有未暇而憂亦深焉嗚呼躬逢堯舜之盛世生際熙皡之日月不知何樂有大於此乎而齎咨涕洟終不能自已者廟堂之上調燮失宜而蔀屋之下蒼生抱寃朝着之間東西釀禍而薰蕕同器用含顚倒王綱未振國威不張而闕門之內公論不達去歳朔方烽煙未息而今年南海竊發旣極海西一路餓莩盈壑而賑飢無策起爲盜賊日食星孛無月不見而水早風災殆無寧歲嗚呼居當今之世目當今之事者可以樂乎可以憂乎君門九重草澤千里藿食之腸漆屋之憂知我如此不如無生言之至此寧寐無訛謹對</Answer>
			</Answerdata>
			<Additionaldata></Additionaldata>
		</Work>
		<Work id="3">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問人君之德不過乎曰仁曰武曰儉曰明而已下車泣辜之夏禹視民如傷之周文不擒二毛之宋襄以糆代牲之梁武皆仁也布昭聖武之商湯一怒安民之周武喑啞叱咤之項王窮兵黷武之漢武皆武也帝堯茅茨土階漢文身衣弋綈晉武焚雉頭裘唐文服三澣衣莫非儉也帝舜之明目漢昭之卞詐宣帝之綜核宣宗之明察莫非明也然向數君之治亂興衰之效大不相侔諸生豈不可究其所以然乎所貴乎學者以其通今古而考得失也願聞其說</Question>
				<Answer>對愚也游心黃卷擊節靑史贊仰於隆古之準則慨嘆於季世之泥塗竊欲尙論於今日者不日月矣試嘗感執事之問而爲之說曰有定者德之名也無定者德之實也以其有定故名其德則或相魚魯以其無定故考其實則大相天淵幸其名而不反其心者庸主之所以竊其名也務其實而治其本者聖君之所以踐其實也是以有仁與武之名而曰我能是也則不可不考其實有儉與明之名而曰我善是也則不可不覈其實所謂實者果何道耶卹罪愛民而爲仁之實除殘救民而爲武之實儉之實則有約己裕民之效明之實則有察物照奸之實以之而仁無不洽以之而威無不行淳風大張叡智時昇聖德於是而天開治道因玆而日升當時之民身飽於此德之實後世之人心醉於此德之名此則無他蓋亦得其本也後之人君捷於近功棄其實則芻狗也悅其名則膾炙也是以畫虎之君累迹於世而不能彷佛其萬分之實效嚬之主接踵於後而只能剽竊其一端之名區區之仁足以釀禍而絕祀察察之明足以頹網而壊紀其武有自屈之失其儉無克修之德其所謂德外焉而已非若前聖之所謂德也其所謂治末焉而已非若先王之所謂治也故君德寥寥治道瞢瞢危撞可畏累棋必潰則其能操四德之柄而理萬幾之政者盍亦反其本乎請陳之悶縲縄之陷惡而爲之揮涕念鰥寘之失養而視之如傷則夏禹也周文也矜敵人之窮厄而不爲之擒悲廟犧之觳觫而不爲之刑則宋襄也梁武也然則彼亦仁也此亦仁也金戈一揮而寶衣自焚白旄纔秉而玄烏乃斃則商湯也周武也震雷車於虎口而耀電幟於驪目滌腥風於龍荒而闢頑雲於狼塞則項王也漢武也然則彼亦武也此亦武也薄於奉己而茅茨帶質卑於養身而服御謝彩者帝堯也漢文也遠布淳風而彩裘卽灰內養純德而震衣屢濯者晉武也唐文也然則彼之儉猶此之儉也濬哲之智明日而遠聰聰叡之質炳奸而燭詐者帝舜也漢昭也刻意精新而綜核之政擧銳圖剛制而明察之令行者漢宣也唐宣也然則彼之明猶此之明也噫仁與武旣如彼也儉與明又如此也而興衰之迹如此之不同治亂之效如此之不一其故何耶愚請以實之一字斷之曰春噓萬物地育群生人之有罪若已陷之而藹惻隱於入井沛鴻恩於拯溺父臨黎氓子愛孤獨人之失所猶已傷之而暢仁風於西土注恩波於南國此能得其卹罪愛民之實而天下之至仁也珠構連雲酒沼涵天則應天之氣不可不行而華夷霓望大小波奔遂使廓妖氣於南巢揭日月於西亳銅炎播虐直臣剖心則順人之師不可不出而簞壺相迎耕耘不變至於塵淸牧野之會朝馬臥華陽之春草此能得其除殘救民之實而天下之至武也德著恭讓道躋欽明鳳殿編茨而廣居恢龍墀築土而泰階平窮閻瑞日耕鑿春風身先敦朴治尙玄默露臺十室之力而土功廢玄宮萬歲之宅而瓦飾儉紅腐相因黎民太平此能得其約己裕民之實也集天下之耳萃天下之目鑑燭四凶之肺肝日臨兆民摯利病庶績咸熙百度惟貞穎悟夙成聰明時敏上官之譖不遣誅蔡之典博陸之忠得免徂東之患國有元龜業係苞乘此能得其察物照奸之實也凡此之君或以至誠而得其治或以賢才而收其效漢文漢昭雖不幷論於群聖至誠之道抑可謂能得其本也至於敵國力可圖也而不之爭敵人勢可搏也而不之執放虎狼而遺其患置蜂蠆而養其毒則亡國之禍戰泓之日爲之張本也夷人道於左敎而不之悟魚萬民於浮山而不之卹恩及禽獸惠嗇人民則絕祀之禍素薦之日爲之權輿也此則果得其仁之實乎居巢撞玉曲逆祟金謀臣去也阿房已紅新安盡赤人心反也寘助之至伯業隨滅匹夫之勇也赤子魚爛白骨山嵬邦本困也輦轂雷轟粟船雲趨財力竭也勞弊之極國勢幾亡兵忿者敗也此則果得其武之實乎外爲矯飾內無誠信風筠揮戶而羊車出銅臭盈庭而狗尾續至於燕翼或失龍床可惜性實柔懦事皆優遊鷹犬放也而虎臣恣虐於藩方宮娥出也而家奴肆毒於禁庭至於甘露祟禍宸顔洒涕則儉之實果何在乎恭顯之奸或滯於遠佞之聰韓揚之寃未白於好賢之聽刑名繩下文法爲治以此而中興以此而基禍服丹求仙而瞽見於死生之一理焚香納諫而聾聽於驕恣之衆惡專務猜刻無復仁恩由是而小治由是以大亂則明之實果何在乎冒僞而行之誠信之德則闕如也逐末而爲之本原之地則掃如也其所以亂所以衰非不幸也亦宜矣以此觀之出治之道興於其實而不能興於其名也治於其實而不能治於其名也究其所以興則其所以衰者固可得以燭其由也察其所以治則其所以亂者亦可得以灼其道也名不可以掩其實實不能以副其名則從事於實者不期於治興而治興之效響赴也冒僞於名者求免於衰亂而衰亂之徵影隨也欲其治興賢愚同也則好其名宜也惡其衰亂聖狂一也則悅其名固也而率皆不務其實背其所以治興迹其所以衰亂足自求其衰也自速其亂也名實之分吁可懼也篇將終而抑有獻焉蓋一心之微萬化之原也蘊之於方寸而散之於六合者此心也守之精微而應之萬事者此心也堯之兢兢舜之業業禹之孜孜湯之慓慓文王之不已武王之不貳皆所以存此心也修此心也足以萬理昭明衆欲淨盡至誠而無僞大公而無私不期於仁而恩無不洽以其惻隱之德蘊諸心也不期於武而威無不行以其剛毅之德蓄諸心也敦厚之德心得而有之則雖欲不儉而不可得也叡智之德心得而涵之則雖欲不明而不可得也噫春和普萬物以其無私愛也雷車鼓萬物以其無私怒也玄黃有自然之質以其無私而不變日月有本然之明以其無私而不偏也則聖人之心無私之天地也至誠之天地也夫何後世之君不務其修己立誠之道牛山之木銷鑠於斧斤之侵山逕之蹊埋設於草茅之塞應事而私意萌處事而人欲滋明於彼者或暗於此得於左者或失於右背趨於坦程顚暝於曲逕則是求以補治而適以害治也思以補國而適以敗國也此乃不能存心之過也不能修己之罪也不然則孰有賭禍絶祀之仁孰有亡身敗國之武儉不至於罔終明不至於循末此隆古之所以爲隆古也季世之所以爲季世也謹對</Answer>
			</Answerdata>
			<Additionaldata></Additionaldata>
		</Work>
		<Work id="4">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問君子小人不可同進猶氷炭之不可同器若使同進退於朝則君子恒退小人恒進豈君子之道非耶仲舒汲黯公孫弘張湯同武帝之朝而仲舒爲江都相汲黯斥死淮陽蕭望之劉更生弘恭石顯同元帝之朝而望之自殺更生見疏林甫相而九齡黜延齡親而陸贄貶亢佑諸賢反陷於熙豐之人道學名儒極困於𠆩冑之手其故何歟欲使君子恒進於朝而無使小人間其君子其道何由願聞其說</Question>
				<Answer>對愚也棲身草野游目靑史據歷代治亂之迹驗邪正進退之由未嘗不憫其君之暗傷其時之否思以遠佞之說欲吐當世者久矣執事之問及此敢不慨然以對竊謂理有消長之相乘道有邪正之不同故一往一復而否泰之數存焉一進一退而治亂之機分焉是以易有大往小來之戒書有扤隉榮懐之說豈非邪正消長安危所係而然耶雖然君子而進者常小小人而進者常多邪而勝正也易正而勝邪也難則豈非以抗節致忠逆耳之言難入而阿意順旨中慾之諂易惑耶以之在朝則無相讓之美有角立之患或以正直而見擯者有之或以忠徜而寃死者有之又有指群賢而爲黨者焉又有指正學而爲僞者焉古今天下誤國之奸常在於左右而亂亡之禍相尋於無窮豈不悲哉噫以小人害君子固小人之常情也使小人而得其志者誰執其咎耶賢邪之進退由於好惡之不公好惡之不公出於君德之不明則爲人主者可不明以察之斷以行之不以逆耳而或退不以中慾而或進使邪正有所辨別而國家得以長治也哉請因明問而列白之才爲王佐而出相江考者仲舒也性本戇直而斥守淮陽者汲黯也曲學阿世之公孫反居相位深文巧詐之張湯永保寵幸位在太傅而致枉自殺者望之也學通經述而罹讒見疏者更生也弘恭起自刑餘而專擅威權石顯亦以小竪而締結構禍以腹劍之奸超昇黃閣者非林甫乎以敢諫之忠終老曲江者非九㱓乎延㱓啖利欲之端而日見親信陸贄抱精忠之懇而不免竄黜一心徇國如元佑之諸賢而率陷於黨籍者熙豊之六賊中之也經濟自任如道德之名儒而爲一時大禁者𠆩胄之奸兇祟之也噫邪正之分甚明而其進退乃如此者孰使之然哉抑進退有數不容人力於其間耶何其不幸之若是乎愚也俯而思仰而嘆曰天人之策反其所好多欲之言只犯帝怒而飾詐之弘聚斂之湯惟上意是順則江都之貶淮陽之斥勢所然也請罷中書之奏讒諂所由起廣起衆情之論庸主所厭聞則恭顯之萋斐成錦二人之或疏或退何足怪哉驕侈之君惟喜逢迎猜忌之主恥屈正論則千秋金鏡之錄魯邦小正之比自媒孼而已其於竄黜烏將免哉至於宋之諸君子尤有以起余之痛也自元佑至於慶元由濂洛迄于關閩賢才輩出正學大倡以經綸天下之志致堯舜君民之治自無所難矣而哲宗以後寧宗以前奸邪疊興爲國大蠹六賊交構於前𠆩冑枉陷於後奸黨之碑纔立僞學之禁繼起終宋之世未得見吁咈之盛則良可於悒如剛斷不足威靈下移者則固不足深責獨惜乎雄才大略之漢帝家法最正之宋君亦未免任用之偏至使正誼之學眞儒之輩終歸於廢錮則憸邪壅蔽之患深可懼哉鳴呼泝而求之上自漢唐以迄于宋君子道消小人道長治日常少亂日常多君不能享安全之樂民不能蒙至治之澤國隨以亡笑貽後世者皆出於時君不足與有爲則世之以此爲戒者可不明剛柔之德爲君子恒進之道乎執事之問患旣略陳於前而於篇終不能無憾焉夫邪正進退之間治亂存亡之機決焉故聖德如大舜而有惟難任人之戒懋敬如成湯而有賢邪疑貳之慮者豈不以吾心之操存極難而諂邪之抵隙甚易毫忽之間亦有難保之虞而然耶方今聖明在上賢能贊治則固無一事之可言然不以治世而不憂不以明主而不危則何其問之略於今耶將引而不發以觀諸生之志乎大抵以曲學之弘言利之湯而能間其正直之流則阿諛聚斂之臣不可近也以尊爲帝傳親爲貴戚而反諂於刀鋸之賤則宦寺專擅之漸不可長也一忤奸邪便爲永棄之物屢封章奏旋爲別駕之貶則斥邪格非之論其可憚乎司馬光之忠賢朱夫子之道學皆不爲世用猶有所困焉則憸小誣罔之端其可啓乎今執事有輔相之責有諫諍之位其以防微慮患之說爲朝夕納誨之助使聖智益明好惡不偏而致陽德之方亨無陰氣之或間則不勝幸謹對</Answer>
			</Answerdata>
			<Additionaldata></Additionaldata>
		</Work>
		<Work id="5">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問人固有一死而處死爲難可以死而不死則是偷生也可以無死而死則是徒死也處之不失其宜而死之得其所者有何道歟龍逢比干諫死不去伯夷叔齊辭粟餓死杵臼爲趙孤而殺身豫讓爲智伯而捐軀子推焚綿上之山屈原沈死汨羅之水申生出奔而縊衛仍之齊而死荀息與卓子而同死召忽爲子糾而殺身子路死於衛荀彧死於漢是皆處死之合義者歟抑有可議於其間歟處死人之大節尙論之士當深思詳究者也無隱</Question>
				<Answer>對布衣迂儒伏草野對古史安於死生之際先思處置之方欲展幽懐仰質大人者久矣禮圍今日邊承明問雖似謭陋其敢無說竊謂人之所欲莫重於生而有時乎舍生所惡莫甚於死而有時乎就死所欲者而舍之所惡者而就之豈人情哉舍生而所欲者有重於生則生固可舍也就死而所得者是償其死則死固可就也可以舍而舍之可以就而就之則孔曰成仁孟曰取義之訓非謂人必舍生必就死然後仁可成義可取也所以敎人必成仁必取義而後方可舍生而取死也噫求仁而得仁則刀鋸之不足怵正義而守死則虀粉之不足惜處死之道不外乎是而偸生徒死之輩固不足擬議於此也請因明問而白之夏商之季昏主淫虐湯武之興以臣伐君逢干之死死社稷也夷齊之死死綱常也岸賈煽亂趙族將滅無恤稱兵智伯已斃則匿山之謀存遺腹也伏橋之事報知己也龍歸乎淵蛇叫乎野則憤果有之而抱樹之燔甚無名也蘭不可恃荃不揆余則憂果深矣而懷沙之沈恐或過也爾其圖之則分死而已使賊邀之則無所逃矣而捐廩浚井舜且不死則二子之死不可謂得其所也受獻公之命而與卓子同死者荀息也丁齊國之亂而爲子糾捐生者召忽也而嬰妾之子指以爲君奉圖兄之弟奉而之爭國則不擇所事自就死地匹夫之量何足多也助子拒父而拘不避之義爲賊運籌而借死漢之名則倉卒結纓未爲從容末路飮鴆人見肺肝由是觀之有利於社稷則雖死不避有賴於綱常則雖死不顧君子之處死固如是也遺腹不可不存而吾生則遺腹必死知己不可以不報而不死則知己難報豫讓杵臼雖欲不死得乎激於棄予之怨傷於悶世之忠則子推屈原之死不已遽乎徒知順父之命而不知彰父之惡則申生衛伋之死不足觀也死其君義也而死卓子則惑矣死所事是也而死子糾則非矣由之死輒古人所謂傷勇也彧之死漢愚必謂之要名也鳴呼死或重於泰山生或輕於鴻毛悠悠天下浪死者不知其幾人則逢干夷齊之外成仁取義之君子殆不可易得而見也甚矣處死之難也人之大節於是乎係而小有未盡則不可謂之善其死也可不愼哉篇將終而復有獻焉人之生世也㥘夫必貪生勇士必輕死是雖有過不及之不同而槩之於處死之道則均之爲失中是故欲盡處死之道必須豫養乎平素預養之得其道則白刃在前而心自若也雷霆在上而志不變也預養之失其方則畏縮乎威武顚躓乎急遽適足以殺其軀而已然則毅然自守礭乎不拔雍容應變綽有餘裕者苟非學問之充嫧乎中則其何能見道之分明而處置之精審乎故孔子曰篤信好學守死善道愚之所言實出於此謹對</Answer>
			</Answerdata>
			<Additionaldata></Additionaldata>
		</Work>
		<Work id="6">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問國家之患在於邊陲盜賊之亂亦國家之大患歷代以來世有其變漢有赤眉之賊唐有黃巢之亂宋有彭友之叛鴟張跋扈俶擾天紀可不痛哉恭惟我朝列聖相承治敎休明至于今日重熙累洽宜其風淳俗美外戶不閉而近年以來人心日薄俗尙頑囂盜賊滋起以貽聖主宵肝之憂民心已薄廉恥道喪而然耶水旱相仍衣食不足而然耶黃海一道所在屯聚窟穴山林黨類數千爲害大矣坐待其自滅則患將不測欲絶其根株則形迹難尋將如趙廣漢之缿筩鉤拒歟龔遂之刀犢買賣歟如欲時和俗美盜賊不驚其術安在</Question>
				<Answer>對患也身居范子之江湖而與盜賊之山藪不遠亦經蘇轍之道路而於老弱之溝壑相混揮盡傷時之淚目有所親見掩罷驚心之聽耳有所得聞以待今日之問者久矣執事試策荊圍之士問及漢池之民豈欲見科場文字其志將有所爲也則安敢只作尋常言語自望窺取一得而已乎竊謂莫強於人心而可以仁結也可以德化也莫柔於人心而不可以威服也不可以法制也蓋心性皆善彼我一人惻隱羞惡之端辭讓是非之天藹然於均賦之地隨發於所感處則良民非別有良民之性盜賊非別有盜賊之性衣食足而敎化明則天下人民同歸於良性飢寒切而廉恥喪則良民之性化入於盜賊矣故今日之盜賊前日之良民則良民之性未嘗泯滅因其未嘗泯滅者而善導之則強者自此而柔矣他日之盜賊今日之良民則盜賊之情出於切迫因其出於切迫者而刑戮之則柔者自此而強矣是以先王之制不曰除盜而曰治盜不曰防盜而曰守盜不曰殺盜而曰息盜與其除之於旣生之後莫若治之於未生之前與其防之於旣來之時莫若守之於未來之日與其殺之於旣亂之餘莫若息之於無亂之初何以息之使寒者衣之飢者食之而使天下無有一夫之不獲則盜賊無由而亂矣何以守之使衣者得其暖食者得其飽而天下無有一日之不安則盜賊無得而來矣何以治之使暖者知所以使吾至於暖也飽者知所以使吾至於飽也而天下無有一事之不盡則盜賊無自而生矣不然刑法以除之則民之避刑法者起而亦作刑法矣兵革以防之則民之㥘兵革者去而亦有兵革矣威力以殺之則民之畏威力者出而亦爲威力矣防川以治水抱薪以救火適致其泛濫而已烏見其撲滅也哉大舜有姦究之憂則命皐陶以五敎而已孔聖爲患盜之術則戒康子而不欲而已是知敎化朝則人心淑矣應恥行則俗尙美矣雖然敎化之本在於富庶而有供之策在於衣食則爲治之方皆有次第在上之人所當擧施者也試言之嗚呼自古國家之患常在邊陲之外而比之一身之中猶有皮膚之疾唯此盜賊之患在我蕭牆之內而終爲懷袖之敵實是心腹之病君子不以四夷不庭爲憂而以內治不足爲憂良以此也然而戎狄之性本同犬豕三代盛德之主或難於膺懲而盜賊之民皆吾赤子後世小康之時猶見其率順則歸化之方不亦易乎故鴟張跋扈之變生於亂離之世而鼠竊狗偷之奸未見治平之代政煩賦重天下呻吟則赤眉起年饑民國海內騷然則黃巢亂虜兵連歲新政剝膚則彭友叛治之未以其道亂亡終不能救可勝嘆哉恭惟我朝積德累仁賢聖之君多於六七及我玉喣嚅撫摩休養之道靡所不至久年庶二十太平之期過咸寧之責宜乎風淳俗美虞民之比屋可封漢村之外戶不閉而奈之何民窮盜起秦巖之狐哭不絶楚山之鼯嘯成群鷄林之賊甫定而鳳山之盜繼起使宵旰九重之聖貽西顧萬里之憂乎江西州郡固非避僻之陬王化之所密邇也威靈之所震疊也而蠢玆無良敢焉匪茹一夫倡聲百夫響應其徒千萬其迹二三殺人如麻往來隨風至於舞刃白晝戕我王人突入治郡毀我官▣(屋)飛書大都之中示以據有一都之意出陣曠野之外潛有入保關西之計惡浮展蹠罪貫張嬰愚未知民心偷薄善敎未能化而然耶年逢凶歉奸謀不得已而然耶嗚呼夫民耕田鑿井之安居仰事俯育之樂生熙皥於化日之下鼓舞於壽域之中豈非其心之所欲哉顧甘於爲盜者必出於不得已耳自康衢無着足之地而始以林藪爲樂土以鋤耰爲餓死之物而始以兵革爲能事思之至此心骨盡寒竊嘗見之乘坦牆之缺爲發篋之奸此則穿窬之盜而起於衣食之不足者也記曰法亂民用不率是也災傷沓至賦役不均催科打門羅顔縛面伐桑屠牛之計已窮鬻妻賣子之謀亦盡若然者何食而不爲盜乎豪强呑幷田廬盡輸剜心割肉鬼形獸面賣絲粜穀之策已竭採薇絮籚之營亦乏若然者何衣不盜乎加之以侵漁年取瘠公肥己假以名色虐以捶楚脂膏之剝無遺虎狼之欲愈急車輸牛轉媚權固寵墜於崖壑仆於木石筋骸之未休科外之催益毒則飢寒已迫手足亦病不能卽死無以爲生奚暇顧禮義扁恥哉於是忍以其父母妻子所仰類之身相率爲偸以延朝夕之計而知驟雨之無日見飄風之不朝則自知其必死全軀保妻子之念日夜弸鬱於中心則其情固可悲也彼暖衣飽食之輩席坐枕臥之徒見其如是也無意安全之方只事刑戮之慘灼鐵煎膏碎石刻骨腥煙沸天寃血流地惟彼盜賊亦有耳目聞之見之寧不慘怵伏鷄生搏狐之計乳狗有噬豹之謀相聚而爲偸生免死之計亦不出於窮而自知其不敢明矣爲今之計莫如仁以結之德以化之刑法非所用也威力非所行也無改於今日之道而欲待其自滅之期則將來之患信不可側矣不明於今日之勢而欲致其根株之絶則形迹之尋亦未可易也無已則有一焉下哀傷惻怛之詔使山野之間知朝廷有好生惡殺之德罷根尋搜捕之令使林藪之民知朝廷有棄瑕許罪之恩擇愷悌廉謹之守令勸農桑興學校以布朝廷務本惇德之化停無益不急之賦役寬財用休功力以宣朝廷崇儉節用之政然後使之以時取之以道塞兼幷之路禁逐末之輩則彼亦洋洋焉動心于于焉以來荷鋤南畝復爲前日之良民有餘粟而有餘布有恒産而有恒心愛親事長忠君敬上之念油然而起惻隱羞惡辭讓是非之心㵧然而發不勸而爭趨於善雖賞而不歸於竊矣發奸如神何必如鉤鉅之廣漢然後可以散落奸黨乎將見三百六十州之中皆爲孝悌忠信之人彼龔遂一郡之治何足取法也哉不然而以刑法殺戮欲尋根永絶則殺一盜而一盜起誅百賊而百賊生陳勝吳廣不特起於閭左馬武王常不獨聚於綠林而天下騷然矣或者以爲徒以恩德從事而無刑法以臨之則脅從不可化來姦究無所禁戢此大不然脅從四散則奸魁一夫不作黃巢之逃必有彭友之執朝廷寧無一釰乎篇終又有獻焉古人有言曰豺狼當途安問狐狸又曰寧有盜臣不畜聚斂之臣又曰干戈之盜其禍輕冠帶之盜甚凶慘嗚呼赤子弄兵狐狸也必有能安戢之者矣冠帶巖廊之上肆爲聚斂之事此豺狼也爭爲附益之謀以助蹠季之欲愚未知安戢之者誰歟唐帝以爲去河北賊易去朝廷朋黨難愚亦以爲去江西賊易去朝廷聚斂之臣難噫古之聚斂者利其國今之聚斂者利其家古之盜臣盜於國今之盜臣盜於民童僕醉酒肉犬馬厭稻粱可以止矣而誅求益急民自此而無食子女蒙玉帛婢妾裹紈綺可以足矣而刮聚愈劇民自此而無衣峩冠大帶儼然一宰相誦詩說禮依然一君子而手納苞苴口行請托棄禮義捐廉恥民自此而偷薄矣欲天下無盜賊不亦難乎請斬二三大臣梟首通衢以謝天下然而盜賊不散甘伏妖言之誅矣愚非病風亦知言發而禍應有懷未吐中心如噎不忍嘿不忍嘿執事勿以草野之士例有危言而聽則不煩一童子而坐縛十萬盜於江西數百里之外矣伏願轉聞于上謹對</Answer>
			</Answerdata>
			<Additionaldata></Additionaldata>
		</Work>
		<Work id="7">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問衛國之道不過內守王城外防邊圉而已唐虞三代之時亦有防守之可言歟降及後世秦漢唐宋之君其於內守外防無不極盡其方而蕭墻之變猾夏之患史不絕書者何歟我國家自祖宗以來金湯壯固於內都營鎭星羅於南北內有上番之軍外有屯戍之卒其於衛內捍外之道可謂盡矣而頃在壬辰之年卒有海寇之變列鎭瓦解王城失守先王創設之良圖竟無所賴於倉卒者何歟厥後除兩南上番之軍屯戌於南方是南方重於內都歟雖除上番之軍內都之固倍於前日而可以禦下虞之變歟今者移兩南屯戌之卒赴防於北邊是北邊急於南方歟雖分屯戌之卒南方之禦異於壬辰可以制直接之寇歟外憂之外更無他憂而此策之外別無奇策歟除內而補外移南而赴北皆由於軍兵之不足何以則兵可足以內守外防兩盡其道歟諸生目擊時弊必有能陳上策者悉陳無隱</Question>
				<Answer>對嗚呼南憂未弛北警方急外防雖切內守亦疏隨補無奈於百孔籌畫未得其一策草野迂儒憤切已久今來奉策問及防守雖非愚之所能及也其敢曰未之學而多讓竊謂守國莫重於守內而防患莫急於防邊蓋內都爲四方之根本而邊圍一國之藩籬內都之不守則根本不固而藩籬亦因而疏矣邊圍之不防則藩籬自撤而根本亦隨而搖矣是故古之善守國者憂內守之不固而王都設城池之險慮外海之或至而邊境置營鎭之戌內有宿衛之軍而制不虞之生變外有分屯之卒而禦竊發之有患重內守而未嘗輕外急外防而未嘗忘內故防守有嚴整之備而內外無顚沛之憂矣雖然守國之策有大有小防患之務有本有末蓋地利爲小而人和爲大治兵爲末而任將爲本苟或治其小而棄其大務其末而廢其本則策雖勤而守國之道日非務雖切而防患之謀日拙東補而有西漏之嘆外防而無內衛之固矣必也務修德政而結人民之心必得賢才而任防守之責然後人和足以守國而壯固不待於金湯賢才足以禦海而捍衛不啻於干城矣嗚呼隆古之所以能防守者不過知其大者而固結之是急務其當先而委任之得人矣後世之所以能潰散者必由於棄其大者而離柝之不恤後其當先而委寄之無人矣然則欲患守國之道者可不以然人心爲本欲患防患之策者可不以得賢才爲務乎請因明問而白之曰稽唐虞俊德克明而萬邦有協和之治皐陶作士而蠻夷無猾夏之憂以德以人柔遠能邇則防守之道此外何求聲敎訖于四海而夷狄怨其後予則夏商之德可見矣罝兔皆爲干城而四夷至於咸賓則文武之治可想矣噫修德任人乃三代守國之本而奮武結戎亦三代防患之政則防守之策至此而備矣降及秦漢迄于唐宋崇墉萬堞濬洫千尋精卒勤弩咸聚京師則內守嚴矣雄關霧列劇鎭星羅堅甲利兵屯戍境上則外防固矣然而蕭牆禍起有同虛邑之升戎馬生郊莫當長驅之勢噫詐力爭尙修德則未聞防守雖勤得人者其誰論古非他將以證今請將前古之得失以作方今之法戒恭惟我國家周鼎定于鎬京漢業開於長安被山帶河內都之形勢壯矣分番宿衛備患之籌策至矣東南接於海島西北連於山戎治邊設鎭捍外之規模廣矣分軍屯戎禦侮之方略盡矣宜乎王城固守有效死勿去之義邊圉鎖鑰無外寇可乘之釁而柰何鯨濤乍掀漢關瓦解於先聲鶴唳纔聞秦兵波析於虛驚玁狁之侵不啻周室之涇陽匈奴之寇已過漢帝之雲中以至金城失守玉輦西幸煙腥七廟之鍾虞慘見萬民之魚肉噫先王創設之良圖後聖遵守之鞏基一朝沙崩竟無所賴豈守國之策防患之道有所未盡而然耶反復深思未知厥由於前事足徵後慮當審憂南方戍卒不足則除內都上番之軍慮北邊防禦之或疏則移兩南屯戍之卒審緩急而出入權輕重而推移其於備患之道可謂筭無遺策矣雖然觀今日內外之憂度今日南北之患則愚未知孰緩而孰急孰輕而孰重乎以前日之禍亂而觀之則南方之守似不可緩而至於除內而補外則愚未見其可也蓋內政姑息軍務玩揭而王城有覆隍之嘆宿卒無數千之衆脫有不虞之變能無顚覆之患乎是在內之憂有甚於外憂而守內之備反急於南方矣以今日之事勢而論之則北邊之戍固不爲輕而至於移南而赴北則愚未見其得也蓋島夷變詐朝暮反側而軍卒有寡弱之弊兵甲無堅利之用如有倉卒之變能無壬辰之患乎是南方之憂不下於北邊而防守之重無異於彼此矣嗚呼內外之緩急若此南北之輕重如彼而隨補隨毁旋得旋失者豈有他哉是不過守國之未得其策防患之未得其務而然也夫守國之策莫大於人和而防患之務必本於得人苟不失其大而爲固守之策急其本而爲防患之務則地利不足恃而有委而去之之患軍卒無所統而有棄甲曳兵之嘆矣爲今之計莫如修德任人法唐虞三代之治恃險觀兵戒秦漢唐宋之失不患城池之不固而惟患人和之不至不患甲兵之不足而惟患賢才之未得行孟子之仁政而爲親上死長之本獲周王之仁人而任華夷率俾之責則自無梗化之奸焉用內守永絶匪茹之患何必外防設有不虞之變生於倉卒之間以此而守之城無不固而自有難犯之勢以此而禦之兵無不治而自無不足之嘆矣上番之軍不須除而南方之戍自足兩南之卒不須移而北邊之禦自固矣愚也旣以人和得人爲救弊之策而於篇終不能無憾焉以人和而求之於今日則今日之人心和耶否耶以得人而責之於今日則今日之才得耶失耶嗚呼懷保之念雖篤於一人而承宣未聞於在下惠鮮之政雖勤於宵旰而王譯不下於闕門膏血竭於頭會筋骨勞於肩役餓莩相望於魏野愁怨已起於秦民則今日之人心渙散久矣驅如是之民而責守國之道是猶緣木而求魚將恐無益而有害矣嗚呼求賢之誠雖切於九重而薦賢未見於在朝擇將之敎雖懇於朝暮而注擬皆出於請託專閫歸於闒茸治兵主於貪暴卒荒無異於周圉師散有同於請人則今日之將才駑庸甚矣以如是之將而任防患之責比如使羊而逢狼將恐以兵而與敵矣噫以今日駑庸之才而將今日渙散之民則將亂亡之不暇寧防守之足論乎誠能師成湯子惠之德則文王如傷之仁以爲得人和之本法唐堯則哲之聖取商書旁求之訓以爲任賢能之道則以之結人心而人心無不和矣以之求將才而將才無不賢矣何憂乎內守之不固何慮乎外防之不嚴乎愚生之所得於古人者如此而已執事之入告于吾君者捨是否乎謹對</Answer>
			</Answerdata>
			<Additionaldata></Additionaldata>
		</Work>
		<Work id="8">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問道若大路然豈難知哉人病不求耳所謂道者果何物而求之之方可得聞歟歷觀今古則知道者恒少而不知道者恒多或至於愈求而愈不得其故何歟楊子爲我是以爲我爲道也墨子兼愛是以兼愛爲道也老所以無爲自然爲道釋氏以虛無寂滅爲道彼皆以絶倫之資過人之識竭平生之力以求之終與聖人之背馳而各爲異端然則道終不可求耶抑求之失其方歟漢唐儒者多矣其言之幾乎道者誰歟濂洛關閩之間眞儒輩出講論道理毫分縷析譬如白日中天有目者皆睹然親炙其門者其爲說或未免淫於佛老幷生一世者或自立意見與之相角而終不歸一者又何歟元明以後學術益裂其主於通問學者謂之朱學其主於尊德性者謂之陸學呶呶爭卞有若聚詔以此世道日下人心日壊未知何者爲得而何者爲失歟子思旣曰尊德性而道問學要之不可偏廢各主一偏有若爭勝者又何歟吾東國百年涵養之餘士莫不以正學自諉然使善觀者見之其爲術學問乎德性乎陸乎朱乎抑非陸非朱而陷於功利富貴之膠漆不能自拔如使大人君子如孔孟程朱之徒生斯世也將以何術救之耶</Question>
				<Answer>對愚也口耳經傳聾瞽道義扣銅盤而揣日持布鼓而效雷自謂難與論道今來忽爾承問非曰能之願就正焉竊謂原出於天而流行於日用之間體隱於微而昭著於事物之際有人皆可能之易而無高遠難知之妙此聖賢之所謂道古今之所共由也雖然道不遠人而人有生稟之殊理具於心而心有邪正之異故道失其中而有過不及之弊心失其本而有騖虛遠之患矣是以求道之路多歧而聖人之道不明於世害正之論爭起而吾儒之說不容於時無父無君之敎行虛無寂滅之道盛出此□彼而爭趨於曲逕分門各家而均禍於一世以至背師友而立一端之論分性學而守偏執之說學術日至於蔑裂人心益趨於澆漓噫道其不行矣夫然則如之何其可也必也學聖人之學而着力於格致之功遵聖人之道而不難於須臾之頃然後義理之分明而有一定之見邪正之卞嚴而無他歧之惑矣苟或捨是學而守偏私之見外是道而求隱僻之理則智益昏而易陷於邪說心益蔽而難入於吾道矣嗚呼至純至靜者此道無貳無雜者此道而歸來叔季世道日變者斯豈非聖人之不作而敎導之無方乎然則任導率之責而求士趨之正者可不盡躬行之實而爲觀感之本乎請因明問而列白之聖王不作於周衰橫議蜂起於處士無君之敎始於爲我之楊無父之道倡於兼愛之墨少仁義之老子以自然爲道大亂眞之釋氏以寂滅爲敎噫無所忌憚反中庸而求道別爲一端非聖人而自是彼志徒勤患道愈遠邪說害政一何至此自漢而唐知道益鮮學究天人者未免災異之說力排異端者竟坐無頭之學雖一言之近似於全體則未聞五緯呈瑞眞儒輩出紹道緒於不傳續微言於將絕論義理則毫分而縷析啓昏蒙則耳提而面命明白呈露有如中天人之揭日坦夷平正無異周道之如砥宜乎人知趨向之方士無異同之論而親炙之楊謝反淫於異敎高明之子靜終守其偏見心之病耶學之弊耶世入元明道益分裂各執己見互相凌駕傅會朱學者偏主於問學稱爲陸學者只尊其德性議論歸於矛盾爭卞同於詞詔蓋非存心無以極乎道體爲之大非致知無以盡其道體之細則二者工夫不可偏廢而各守一邊分爲兩家噫見道不明入學乖方其所以求道者反所以難道其所以明道者適所以毀道吾道至此掃地盡矣海邦雖僻文獻足徵涵養已過於百年聲敎洋溢於四方思皇之士鼓舞棫樸之化挾冊之徒佩服聖賢之訓人皆知異敎之可斥士莫不以正學自諉宜無邪說之或干庶見吾道之倡明矣然而求道或患於有差未學寧保其無弊如使善觀於今日未知所主者何學爲朱爲陸姑未暇詳論而務外務末已有所憤惋矣何者世無爲己之學人尙詞章之習五車千箱惟資雕篆之巧晝誦夜讀未窮事物之理則維謂之務未可也虛譽浮名只媒靑紫之貴享談異論無補踐履之功則雖爲之務外可也務其外則其中未必有也務其末則其本亦可知矣遺其內而求道是猶循山而覓梨捨其本而爲學何異椽木而求魚乎此執事所以慮膠漆之陷而問匡救之策也嗚呼不能信道者明不足也不能守道者强不足也蓋明者擇善之功強者固執之效是知爲學之方不過乎擇善而固執而已古之學者有擇善之功故日進於明而見道精矣今之學者有務末之弊故日入於暗而求道雜矣古之學者有固執之力故日進於強而守道確矣今之學者有務外之患故日趨於柔而難道遠矣所病者學術之失其方耳誠能從事於學問思卞之方着力於踐履篤實之功知所不知而益求其知行所未行而益求其行知之至則善無不擇而至於明矣行之至則守無不固而至於強矣明以察理則見道分明而不惑於異敎強以持心則守道堅固而不入於他歧矣分爲朱陸非所當論而富貴膠漆不須言矣爲學之方只此而已聖賢復起更無他術矣雖然爲學之工夫雖在於學者之自盡而士習之趨向實係於人主之導率躬行之實能盡於上則士習自趨於正而學無不正矣修己之效未著於下則人心日入於邪而學無不邪矣爲今之計莫如體啇宗時敏之懋加文王緝熙之功心法守堯舜之精一道學遵孔氏之一貫朱程之學常念於燕閑之中邪僻之說不留於心目之間推其心得之效以爲導迪之方則表正而無不正之影風行而無不偃之草觀感不覺其舞蹈而作興不待於豪傑不求正其學而學自正矣不求明其道而道自明矣正學之外無他學矣斯道之外無他道矣篇終請益曰導率在君而誘掖在師在君之道雖盡而在師之責未盡則其何能聞道之親切而解惑之易能耶其必求學術純正之人任今日師儒之責上承躬率之化而下施振作之敎然後敎化周遍而無不及之處學業純一而無不正之人矣嗚呼君莫如堯舜而敷敎必待於命契師莫如孔孟而施敎未遍於天下則君不可以無承流之臣臣不可以無好學之君君必得臣然後躬率之化行矣臣必得君然後誘掖之方廣矣然則在今日君師之位而任今日君師之責者可不相須而盡其道相勉而責其效哉噫夫道難知亦難言也而有於路率爾之病無古人自知之明言多不中罪涉狂僭學沒試河誠不自量苟一言之幾乎道願因此而益焉謹對</Answer>
			</Answerdata>
			<Additionaldata></Additionaldata>
		</Work>
		<Work id="9">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問國有宮闕者人君所以與群臣居之而爲政出治之所則誠不可不設而亦不可不廣也宮闕之制倣於何代歟構木爲巢之世亦能爲國而茅茨不剪之時天下大治則人君固不待宮闕之廣大而爲治歟瓊宮瑤臺桀以之亡高臺廣室紂以之焚則後世之所當鑑戒而成王立明堂於東洛漢高作長樂於西都亦何意歟聖王之世創業之君猶不免焉則始皇之阿房武帝之五柞至於天下病之後世譏之何歟文王經始靈臺而用庶民之力漢文欲作靈臺而惜百金之費一作一廢者何歟文王之靈治不過爲游觀而武帝之昆明將以習水戰則一是一非者何歟恭惟國家聖祖開基神孫守成宮室之制寢成寢備爲政出治之所無不極盡其制不幸頃在壬辰之年島夷竊發王城失守先王百年創設之宮闞一朝丘墟言之至此不覺哭之通也大行大王思恢前烈將復舊制工村旣具經費已辦而皇天不弔有志未就今者民力已罷於因山之役國用亦竭於華使之供宮闕之役勢未易擧而論者謂以王者之尊而假居私室以百官之衆而苟托民家朝賀無成禮之所臣僚無供職之地而況先王未就之志不可不急急繼之論說紛紜莫適所從如使營作於早晩則三闕之制亦可幷擧而無可損益者歟何以則蘇已罷之民力裕已竭之國用而亦能繼先王未就之志歟先王可繼之志此外亦無大而急者歟諸生目繫時弊涇渭已定執事願得格說將轉聞乎上悉陳無隱</Question>
				<Answer>對嗚呼宗周之宮室黍離大宋之朝廷草創將營楚丘之衛宮恐無周民之子來山野迂徊心語已久今承徇之盛意豈曰築室而道謀竊謂取諸大壯而棟宇之制起焉象乎天極而宮闕之作肇焉蓋政務有日萬之幾而聽政之必於是職司有惟百之悉而供職之必於是則宮闕之制誠不可不廣而營作之役亦不可不急也雖然宮闕之設成之者民力也營作之功辦之者財用也苟或徒有志於廣大而不計民力之難支徒有意於急速而不量經費之難繼擧莫大之役而責不日之功則功未成而邦東已搖役未畢而國用告匱將亂亡之不暇寧宮室之保有乎必也廣其勢之緩急量其時之當否養民力而使不至於盡儲財用而使不至於竭然後責成於民而民不怨於厲己責辦於財而財不至於乏用役無難擧之患而功有易成之效矣嗚呼傷財者土木也病民者土木也役之以時則民安而財足役不以時則財匱而民罷而況已傷之財其可益傷之乎已病之民其耳益病之乎此隆古之所以軫念於保民存戒於傷財適用之外不作無益之役難廢之擧必待可爲之時非若後世之逞欲於驕奢興功於土木致財力之竭而取滅亡之禍者矣然則當今日經始之期而求今日萬全之策者盍亦觀時勢之可否而待財力之自足乎請因明問而列白之制度稍備於庖羲始都邑設於國中則宮闕之制蓋創於此時歟政簡於結繩化行於垂衣則構木茅茨固不待廣大矣瓊宮成於夏癸而民不忍於茶毒廣室起於商辛而人不勝其殘害國滅身喪果何益哉治邑中於天下而道理均於四方則明堂之立爲會同也人民苦於秦虐而天下病於瘡痍則長樂之作恐或急也秦皇之先作前殿而天下怨反武帝之內事土木而海內虛竭傷財害民莫此甚也災祥不可不察而又有歡樂之民則靈臺之所以作也工役在所得已而又費十家之産則露臺之所以廢也靈治之於牣與民同樂豈徒爲游觀之所昆明之習戰將事遠夷豈可謂有益之作乎噫愛民害民而安危分焉傷財惜財而虛實判焉請將前古之得失以作方今之法戒恭惟我國家周鼎定于鎬京漢業開於關中旣景公劉之乃岡爰契太王之我龜百堵築而其戶西南三宮開而厥位面陽前朝後市制度極備於百事竹苞松茂鞏固可期於千年豈意天運不幸於壬辰地利無賴於山河玁狁之侵不啻宣王之涇陽匈奴之寇已過文帝之雲中以至金城失守鑾輿西遷而秦土焦於楚炬胡馬厭於唐草煙燋七廟之鍾虞塵鎖百年之鞏基寇禍之慘一何至此幸賴天威遠振舊業再造而拜宗社於灰燼難禁唐皇帝之痛哭問宮室於禾黍何止周大夫之如噎衛侯之野處爲日已久晉公之龍返豈可無所思恢列聖之前烈將復三闕之舊制工村之用旣具經費之資已足而洛汭之攻位未成金縢之穆卜告凶捐釼之飛莫攀營路之志未就此誠今日述事之大者經始之急者而茅以因山之役纔畢民力已罷於營建華使之行相繼國用亦竭於供億揆其財力度其時勢營作之役在所姑緩而假闕有愧於弘敞受朝多窘於周旋民家甚爲隘陋在位未見其委蛇體統不可以苟且繼述當急於朝暮則論者是說亦或有理嗚呼欲緩其事則有繼志當急之議欲速其役則有力微難擧之患此執事所以有莫適之嘆而垂不恥之問也愚也反復乎甲乙之論斟酌乎緩急之勢則愚生刳肝之宿願亦可容喙於今日矣噫至尊之假居如此其久矣先王之舊基如彼其慘矣則前烈之欲恢舊制之思復豈非人情之最切國事之當急而然而宮不能自成必待庶民之力役不能自辦必賴財用之足則不可不愛者民力也不可不惜者財用也是以文王之靈臺非不欲急也而尙有勿亟之令則恐傷財力之心固可見矣武王之洛邑非不欲速也而留與後王之世則以待財力之足亦可知矣當文武之世民無不安財無不足而猶且待是以興役旣役而勿亟而況今日之財力若是者乎且宮闕之役貴乎適可而廣大之規於國無益則三宮之制豈無可損而一時之役豈可幷擧哉二百年財力之富足十一代制度之寢備而增其規模極其壯麗則以今日罷弊之財力而當累代漸成之制作乎爲今之計莫如知營作之必賴於民力念經費之必資於財用將有營作之役則必曰吾民力蘇耶罷耶將有經費之事則必曰吾財用裕耶乏耶如知其已罷則思所以蘇之而使不至於益罷如知其已乏則思所以裕之而使不至於益乏若保之德常念於周浩生財之道每講於賢訓勿以不可廢之役而必擧之勿以不可緩之事而必行之則恩深澤厚而民力蘇矣爲疾用徐而財用足矣然後役周王子來之民用漢帝紅腐之財先擧適用之規不作無益之制殿閣謹取其聽政而府司纔足以供職則民力不至於病財用不至於傷而先王未就之志可繼於此此三宮未備之制寢成於後時矣不然而徒急於營立之役不計其財力之傷廣大思復其舊制壯麗欲追於全盛則民罷之極至於散亡財傷之極至於匱竭民散而財竭則君何以享宮居之樂君免而國亂則惡在其繼先王之志乎救弊之策愚見略陳而一篇將終不能無憾焉當今財力之罷弊不可勝言而今日問目之所擧不過兩條則豈盛慮未遍於此乎將微意存乎其中耶嗚呼南憂未弛北警方急民力已盡於防守財用亦竭於饋餉加以水旱相仍饑饉荐臻杼柚其空於大東鴻雁哀鳴於中澤先王百年之疆場將不能保守先王百年之民物將不能保有則南北之防守斯豈非先王之所嘗軫念民物之休養亦豈非先王之所嘗憂勤乎執事所謂大而急者愚生所謂微意存者其不在玆乎夫防禦之策在於兵食而兵食之足係於保民誠能愛先王之民物以爲足兵裕食之本守先王之境土以成捍外衛內之功則國家安如盤石民物樂於按堵矣繼志述事孰大於此乎彼宮室之營作經費之辦出是不過盛世措置之一事何足當先王未就之大志乎愚生之所得於千慮者如此而已執事之入告于四聰者捨是否乎謹對</Answer>
			</Answerdata>
			<Additionaldata></Additionaldata>
		</Work>
		<Work id="10">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問爲國之道莫過於軍政我國家自祖宗以來軍政之務規盡備具而自經喪亂廢墜難擧人民流亡荷戈無卒或欲除下校儒以充其數或欲驅出緇髡以補其闕何者爲得歟倉庫虛竭峙粮無計或言賣官納粟以備軍粮或言募民頓田以贍財用何者爲是歟軍器朽鈍緩急無用一欲遣御史點閱一欲令主將巡審便當者何策歟戰馬耗欠臨陣無騎一以勒出列邑民間之馬成籍點考以待事變爲可一以搜出諸島牧場之馬分給騎兵預爲調習爲當可用者何議歟城池所以固守也則不可不修治而或者謂不幸而失守則擧一城而屠滅不如轉鬪之爲愈舟楫所以水戰也則不可不裝治而或者謂不幸而見敗則擧船而陷沒不如陸戰之爲愈何策可從歟凡此六者兩端之論必有勝算而莫適所從何以則軍政畢擧而無倉卒顚沛之患歟願得格論</Question>
				<Answer>對嗚呼鯨濤不息戎心復生無闕多愧於晉師有備無望於鄭國四野迂儒隱憂亦切心常語口手當振腕者久矣今來奉策明問激衷雖未學於軍旅豈無謀於芻蕘請諫二三之策以冀萬一之補竊謂莫重者軍旅而莫急者軍政也蓋非軍旅則無以捍外而衛內非軍政則無以治兵而備患是以軍政修則士卒精強而粮自足兵甲堅利而四牡孔群以守以戰無不如意軍政廢則士卒離散而粮告匱兵甲朽鈍而數馬無對以守以戰無不見敗此宣王所以盡內守之道而周公所以諫克詰之戒也雖然軍政不能自修必有其要政要不可他求必有其本苟或失其要而欲修其政舍其本而欲得其要則要未必能得而惑滋甚矣政未必能修而弊弊生矣必也知其要之必在於嚴明識其本之必在於得人任用賢能而以主軍政之要嚴明紀律而以治軍政之務然後明以察其弊而無不可救之弊嚴以施其令而無不可行之令軍務畢擧於平日而應變無患於倉卒矣嗚呼回循苟且軍政之所以廢也嚴明紀律軍政之所以修也廢政修政莫不在人而得人失人莫不在上然則欲修軍政者盍得其人欲得其人者盍反其本哉請因明問而條陳之恭惟我國家聖祖開基神孫守成戒無虞而修捍衛之備迨未雨而盡綢繆之策兵有豼貅之勢食有京坻之積鍜礪旣盡於費誓駉駜無愧於魯頌金城壯內守之具木道巖水戰之備其於軍政算無遺策國賴而安二百年于玆矣豈意皇天不弔島夷竊發八路兵燹千里葛荻恢復雖賴於皇威收拾無系於板蕩以軍卒言之丁壯已盡於死亡孑遺又從而流移徒點虛簿百無一二則括軍之策不可不講而宜除挾冊之徒以充負羽之額者或者之議也宜括被緇之流以塡荷戈之闕者或者之論也以儲峙言之倉廩殆盡於焚掠田畝又治而汙萊居無乃積行乏于囊則裕食之道不可不講而宜賣漢武之爵以給蕭何之餉者甲者之說也宜募鼌錯之民以耕充國之田者乙者之言也軍哭禦敵之具也而斧斨有破缺之嘆兵甲無敽穀之備謾不繕治緩急難用則點閱之行在所不已而宜遣繡衣之使以嚴點陟之典或有是說宜令專閫之人以考勤慢之績或有是於戰馬臨陣之用也而晉騎有還濘之患秦車無騏馵之駕王良失御樓煩束手則數馬之政在所必擧而宜點民間之馬以待事變之用或言其可宜出諸島之馬預習馳驅之法或論其便固守莫善於城池修治宜極其高深而或言全城而屠滅不如轉鬪之爲愈禦倭無過於水戰裝船當務其堅緻而或言擧船而陷沒不如陸戰之爲愈凡此亦條議成兩段不知攸服之言未得其藏之謀此執事所以有莫適之嘆而垂不恥之問也愚也反復乎甲乙之論斟酌乎彼此之說則愚生刳肝之宿願亦可容喙於今日矣儒衣儒冠執豆執籩則除下之說可謂過矣逃賦逃役遊手遊食則驅出之論似乎得矣賣爵旣出於苟且而軍額咸額咸此而又縮則納粟之擧知無益矣屯田雖利於裕財而募民或不能無弊則苟且便宜將無同矣行威福於州縣致公私之煩擾則御史之點閱而又害之兵必屬於專閫耕固宜於問奴則主將之巡審恐無妨矣勒出民間之馬率多駑駘之輩雖煩列邑之成籍不過紙上之虛文而搜出諸島之馬必有駿逸之足分授列陣之戰士俾盡預養之奇才則二者得失斯可見矣同城而守則衆皆同力故守必固同舟而戰則人皆於死故戰必勝不能善於城守者能善於戰鬪乎不能勝於水戰者能勝於陸戰乎前鑑已明於壬辰後車寧誤於今日乎嗚呼玆前多數之說雖有彼善於此而苟失行之之要必生隨事之弊蓋緇髡之當括而失其要則有散逸之患屯田之可行而失其宜則有害民之弊主將之巡審諸島之搜出雖愈於前說而不得其要則未免因循城池之固守舟楫之制勝雖勝於後說而不得其要則何足以戰守失六者之要莫過於嚴明而嚴明之本必在於賢能非賢能何以盡嚴明之道非嚴明何以治六者之務乎蓋統列邑之軍政者主將而承主將之號令者守令則主將固不可不得人而守令亦不可用匪人也爲令之計莫如擇顯允之才而委閫外之柄得循良之人而任共理之責軍政之要必屬於主將軍政之務必責於守令主將以嚴明而令之守令以嚴明而承之明以察之則是非得失昭昭於心目而無難處之事矣嚴以行之則大小曲節井井焉修治而無難擧之政矣夫如是則僧徒不須括而兵自足矣況言除下乎屯田不須爲而食自裕矣況言賣官乎軍哭之修不待於巡審而戰馬之盛不待於搜括城守而有勸死勿去之民水戰而無舟楫陷沒之患矣何憂乎軍政之不擧何慮乎倉卒之顚覆乎篇終請益曰軍政之擧果在於賢能而當今之賢能得耶失耶嗚呼求賢之誠雖切於九重而薦賢之人未聞在朝任能之敎雖懇於宵肝而注擬之際未免於請託専閫歸於闒專城付諸貪鄙故手纔杖鉞而威德先行於恩怨足纔下車而苛虐已及於蜼豚締結權貴之資妻妾子孫之業取辦爪期之內剜却心頭之肉餘事於軍旅之政恝視於戰守之備則軍額之縮少倉廪之乏匱固其宜也兵器之不修戰馬之耗欠何足怪乎以此而付守城之責其可得乎以此而當水戰之任其何能乎是故古之欲修軍政者先得其人欲得其人者先正朝廷正朝廷在正心愚生之所得於古人者如此而已執事之入告吾君者舍是否乎謹對</Answer>
			</Answerdata>
			<Additionaldata></Additionaldata>
		</Work>
		<Work id="11">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問凡爲天下國家莫不以人才爲本唐虞三代所以養之取之之方可得以言歟戰國取之於客秦取之於吏亦爲養之之方歟兩漢之取士或以賢良方正或以淑行孝廉魏晉六朝以中正元魏以循資玆數者孰得孰失而養之之方亦可聞歟降自有唐以至于今皆用科目率以三年一取與多漢以下所養所取孰優孰劣歟惟我國家内設館學外立鄕校里有童蒙之訓月有敎講之法所謂養之者可謂詳悉而近年以來頗有乏才之嘆何歟養之未盡其道而然耶抑取之未得其方而然耶何以則鼓舞作成蔚爲無用而無愧於唐虞三代歟</Question>
				<Answer>對從龍無雲卽鹿無虞甘瓠不纍於樛木羸甁未繘於舊井山野迂愚竊嘗慨嘆曰不有君子其能國乎心常語口手常振腕者久矣今來事策明問謝衷一吐危悰時不可失雖非欠之言敢避率爾之嫌乎竊謂人君繼天而立極體元而出治蓋天下之廣萬民之衆非一身所能獨理庶政之務萬幾之煩非一心所能獨運是故求其賢者而任之得其才者而用之所與共天治天職者是才也所以扶世道壽國脈者是才也生民之體戚在是社稷之安危在此其爲國家之用豈不重且大哉雖然才不能自用而必待人主之取之才不能自成而必由人主之養之養之者非徒養之必有養之之本取之者非取之徒必有取之實苟或徒知養其才而不盡其本徒取其才而不務其實則其所謂養之者不過文具之未節而才所成就者可知矣其所謂取之者不過粉飾之虛名而施諸事業者可見矣必也知其本之必在於五敎念其實之必在於德行盡司徒敬敷之任殫吉士愼簡之道然後人才蔚興而罝兎皆爲腹心選擧公明而庶官盡得賢能矣嗚呼隆古所以治者得此道也後世所以之亂者失此道也得之失之惟君所行也請就明問之目先陳得失之迹愼徽克從而明揚待四嶽之僉曰敬敷在寬而能官致遺賢之野無則養之取之唐虞至矣正民德而顯之以九敍作黎獻而時擧於萬邦肇修人紀求哲人而俾輔以鄕三物敎萬民而賓興則養之取之三代爲盛黍離爲風王澤忽斬鷄鳴狗吠之徒見取於戰國深文慘刻之吏用事於狂秦取之如此養之寧於賢良方正西漢迷規孝廉淑行東都創制中正始於覣晉循資起於元覣噫以兩漢人才之盛而無三代敎養之化立法之意雖美而行法之道無實多詐乎津或側其簡冒年之茂才亦與其選則況彼匈魏之定制六朝之因循皆苟而已曷足多論曰自隋唐歷于宋元廢累世異同之規行三年大比之制取人專出於詞章敎導未免於口耳浮薄之習日以益甚有用之才反歸無用較諸兩漢以下則得失將無同矣論古非他將以證令請將前古之得失以作當今之法戒恭惟我國家舜承堯曆武繼文謨積德過於百年制作侔於三代以崇重儒道爲先以培養賢才爲急西雍東膠分設於國中黨庠術序列置於四方體養正之聖功而里有蒙訓慮時習之或怠而月有敎講其於敎導之方無所不用其極雖周官之擾兆民康誥之作新民蔑以加矣是宜濟濟乎生此藹藹乎王多周公召公協贊於內山甫吉甫宣力於外以至九德咸事百工允釐而奈何芃芃未歇於椷樸翽翽無聞於鳳凰作人之效愈邈乏才之嘆徒切羔羊之美多愧南國之在位貂狗之續反見西晉之盈坐庶事無望於康歲衆官訓致於癏厥人才之之至此而極矣謂國家作成之方有所未盡而然也則學校之設如彼其廣而師儒之官職思其居養之不不可謂不盡也謂國家取用之方有所未盡而然也則策士之路如彼其廣而選擧之官能盡其職取之不可謂不盡也養之取之旣盡其方而賢者能者未見其用愚不敢知致此者何故救此者何策歟噫響非聲而應影必待形而動則今玆之弊豈無其由愚生刳肝之宿願亦可容喙於今日矣嗚呼養才之道有本有末取才之方有名有實古之敎者以孝悌忠信之道而今之敎者不過記誦詞章之未而已古之敎者有匡直輔翼之功而今之敎者不過爭技較藝之法而已古之取者有六德亦行之選而今之取者不過科目試才之擧而已古之取者有至公至明之道而今之取者不過牽私用情之弊而已惟其養之不務其本故方其少也恝視於灑掃應對之節着力於雕蟲篆刻之技及其長也籧篨於修己治人之道膠漆於富貴榮利之習夫如是則雖謂之養之不得其道可也惟其取之不求者實故方者取也僥倖於施紫紆靑之計剽竊於風雲月露之句及其用也奔走於權貴利勢之門未免於患得患失之態夫如是則雖謂之取之不得其方可也士習由是而益偸世道由是而日降人才何由而成何治而出乎取今日之所養用今日所取而坐嘆人才之難得治效之未著是猶緣木而求魚將恐無益而有害矣嗚呼天生人才自足了一世事夫豈豊於古而嗇於今乎所病者養之取之未得其方爾誠能明虞朝之五敎用周家之三物先之以小學之道施愛親敬長之敎繼之以大學之道盡誠正修齊之功糾之以八刑以率怠惓勸之以九歌使自得之則好是懿德之民心皆可爲善不待文王之豪傑寧不作興詞章名利之習從此永革而踐履篤實之學自今盛行矣然後考其德行而不專於科目取以公明而不使之混淆大木付諸工師璞玉責之玉人則賢者在職能者在官而孝於家者可移於忠君學於幼者可期於壯行矣然而人才之成就雖在於敷敎之盡道而在下之觀感實由於人主之導迪躬行之實能盡於上則敎無有不行而人無有不化矣修己之德未孚於下則敎有所礙滯而化有所未廣矣是故舜有文明之德然後五典有克從之效禹有文令之敷然後萬邦有帝臣之願從古作人之君孰無躬率之德而然歲爲上聖計莫如守堯舜精一之法加文王緝熙之功自修其己而爲治人之則自新其德而爲新民之本則表正而無不直之影風行而無不偃之草觀瞻感化何啻置郵而傳命興起振作不覺手舞足蹈陶一世於鳶飛魚躍之天囿斯民於家孔戶孟之化矣夫如是則所取者賢才而無不才幸進之弊所用者賢能而無失才曠官之嘆庶績可致於其凝而吾君庶至於以寧矣將見弊革於兩漢以下而治竝於唐虞三代矣篇終請益曰人才固非一朝可成而用才不可一日廢也則今日之所養可爲後日之取用而今日之所用不知何從而得之耶嗚呼祖宗二百年休養豈無可用之人才乎其必有德行者矣亦必有才能者矣而安知不有退伏刃野老死巖穴者乎又安知不有抱關擊柝隱於伶官者乎歷觀前代上自兩漢下至唐宋賢才之出代不乏人而或不能見知或不能見用或指爲朋黨或斥以僞學非徒廢棄而又從而禁錮之非徒竄逐而又從而芟刈之使其道不得行於當世使其身不得容於天下而所與爲政於廟堂從事於朝夕者不過宦官宮妾之類姻婭憸小之輩而已是故斯四者用事與否而君子之去就決焉有一于此而欲得人才則是猶擧杖而呼狗張羅而祝鷄自非貪位冒綠之人其誰肯俛首而就用哉方今聖明在上賢能在下所謂四者寧有是乎愚之所懼者禍崩於不見患生於所忽誠願聖上愓念於淵氷存戒於嬴豕𧦧𧦧之色不施而疊疊之德不已則先王所養之賢才相與接迹於朝著而今日所養之俊彦亦可啓迪於後人矣一得之愚冀補咨詢有懷畢陳楊眉謹對</Answer>
			</Answerdata>
			<Additionaldata></Additionaldata>
		</Work>
		<Work id="12">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問古之朝聘通好莫不以使价爲重觀周家勞遣之詩亦見重使臣之議矣春秋之時列國大夫善其辭命能保其國者可歷指而言歟至于漢唐宋使於外夷專對應變不損國威者亦可得而聞歟吾東方歷世已久其間能保使价而解棼息兵就死不屈者誰歟今我國家事大交隣之禮靡不至焉獨於朝京之使例以爵位循次而遣至遣外國之使不無苟且之弊脫有非當之變出於慮外則其能周旋應對不辱君命歟何以則不負使乎之職歟</Question>
				<Answer>對嗚呼齊多問梧越乏執梅晏嬰之狗門不避毋擇之鵠籠辭無乏使之影方切晉君而急務之問適及於賤士雖未學處囊之毛遂豈不爲捫蝨之王猛乎竊謂事莫大於爲大而交莫重於交隣蓋通上下之情而盡事大之禮者使价也合二國之好而盡交隣之道者亦使价也是故使得其人則能盡其責有專對之能而無辱命之失使非其人則不勝其任貽失對之羞而致損感之患此周詩之所以重使臣而春秋之所以善辭命者也雖然使价之任有本有末應變之道有內有外蓋德行爲本而才智爲末誠信在內而言辭在外苟或棄其本而先其末遺其內而務其外以此而當專對之任以此而爲應變之道則雖以蘇張之辯善文飾良平之才智言有所屈而未給於應對之際智有所窮而未周於處變之間矣必也以德行爲先而不專於才智以誠信爲主而不務於言辭則德行所在處事平當而無好謀敗於謀之患誠信所□應對以實而無好卞敗於卞之失矣嗚呼事大之禮非誠則未盡交隣之道非信則難行盡誠盡信非才智之可能而處常處變惟德行者能之而況德行者未必無才智而誠信者未必無言語乎然則遣使者可以德行爲先奉使者可不以誠信爲主乎請因明問而陳之周轍旣東王綱不振諸侯放恣戰事相尋强食弱肉大幷小國當是時圖旣狼呑之禍以保駒刻之安者獨賴信使之通好辭命之能修則列國大夫伸其辭說騁其才智息干戈於已動扶社稷於將覆者蓋有其人而率皆詐譎是事德行則未聞口舌爭尙誠信者其誰吾夫子使乎之嘆獨發於伯玉一人則其餘童子之羞稱何必枚擧而陳瀆也降及兩漢歷于唐宋綏遠無德禦戎無策以和親爲上以通使爲信寇蓋相望於沙漠旌節遙連於荒服而其人之才智言語已不及春秋之萬一則況望其德行誠信能化服犬夷之頑兇哉其間如蘇武之於凶奴眞卿之於希烈富弼之契丹其或庶幾焉惟我東方僻在海隅西連上國東接漆齒朝聘通好代不廢焉則能盡職於專對者豈無人於其間乎然其尤者而論之則鄭夢周之舟通中國獲蒙皇帝之褒嘉朴堤上之奉吏日本不屈醜虜之威㥘其精忠義烈固非才智之可及矣恭惟我國家聖神相繼念畏天時保之訓知怒隣不義之威上戴皇朝思盡拱北之忱下接島夷克寬包荒之量玄纁璣組於續禹貢之厥篚犬馬珠玉不絶太王之獯鬻事大之禮可謂至矣善隣之道亦云盡矣然而朝京之使例循爵位之次通信之際至遣緇髡之徒愚不敢出此意何據是有爵者皆有才德而被緇反勝朝士耶是不過慮從事獨賢之嘆而定爲均勞之例憚虎口先塡之危而行此苟且之規朝周之吳使不擇季札之賢史越之漢臣未求陸賈之才循常襲舊慮或難堪應機處變況能無失乎此執事所以慮非常之變而□不恥之問也愚也反覆明問揣摩時事則非常之變固未暇預慮而愚生所深慮者姑在於的然可見者矣何者供惟中國不鄙我東接待有畏於外夷而責望專在於禮義則周旋之節能免惠泊不中之譏而風采之表不取齊婦未滿之笑乎而況外寇有窺周之兇謀而本邦爲上國之捍蔽則本朝陳奏之事不一其端而中朝籌畫之政不一其策咨詢應對之際豈無難易之機乎蠢爾島夷與國爲隣處心無異於禽獸而行事皆本於詐譎則辭命之行其無楚人釁鍾之戱而誘䝱之謀不有匈奴擬劍之辱乎而況國家有不共之深讐而廟謀出覇縻之下策則我國信使之通在於不已而彼虜狙詐之謀莫測其中彼此應對之間豈無折衷之言乎此皆思慮之所及人人之可料而猶恐應對之或失處置之顚倒矧彼意外之事難處之變出於尋常萬萬者乎此非才智言語之可堪況言凡庸駑拙之能當乎爲今之計莫如求德行之士而任專對之策盡誠信之道而爲應變之本則德之修而行無不修誠之至而信無不至以之事上則上下交孚而無牴梧之患以之通好則彼此相和而無疑難之事矣脫有非常之變壹於思慮之表應之以正而不悖於理處之以義而不動其心從容周旋無所顚倒應對如流無所疑惑視身若一羽之輕而使國增九鼎之重其於使乎之職不負古人之道矣雖然德行不可易得而使价勢不可廢則豈可以兆德行而棄其才智無誠信而棄其言語乎孔子曰不得中行而與之必也狂獧乎愚亦曰不得德行誠信而與之必也才智言語乎才智者敎以德行言語者充以誠信則亦可爲全才矣惟在上之人導之用之如何耳篇終請益曰朝聘通好雖在於使价之得人而擇使遣使實出於君相之盡道苟或君無誠信之德而相有奸邪之惡則逞一己之私憤誤國家之大計如盧杞之惡眞卿夷簡之陷富弼是已噫眞心之見忤富弼之見陷是亦幸只見忤而見陷者安能安得其賢哉苟非忠義之士必有憾恨之心其肯重國家之事而盡使价之任乎方今聖明在上賢相在下唐宋之失寧有是耶第以從古遣使之際未免此等之弊故預爲今日之戒其亦毋若丹朱傲之遺意也執事還朝幸以是入告于后出而言于吾相其亦庶乎其可也謹對</Answer>
			</Answerdata>
			<Additionaldata></Additionaldata>
		</Work>
		<Work id="13">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問士之高尙非一道也有懷抱道德不偶於時高潔自守者有知止足之道退而自保者有量能度分安於不求知者有淸介自守不屑天下之事獨潔其爲者求之古人耕於莘野而幡然應幣釣於謂談而哉之後車其者自專之志終始不同何歟贊籌帷幄而願從赤松啓迪東宮而包骸歸田其自保之計前後有異何歟遯寓南州不赴徵辟絶迹梁碭自同傭人其所以不求知者此非果於忘世歟澤中被裘遠慕洗耳願守所志偃蹇還山其所以潔其身者此非不仕無義歟至如奮身草廬衣白廊廟其於自守柔皆得其道歟退處綠野歸居畫錦其於自保亦合於古人歟講道龍門伴鶴西湖可謂安於不求知者歟辟穀修養題詩遁去可謂不屑天下之事者歟士生斯世美寶在己邦無道而卷懷可也至於邦有道而獨潔其身者其意安在如使數子出爲世用則果能如伊尹呂望子房孔明之事業卽世或有身處山林而與世滾同椲弩眉放言不諱者亦無愧於古之君子歟諸生敦尙其志咸有明見其於古人處心大小處義得失尙論有日願聞其說</Question>
				<Answer>對愚也鼓缶嵁巖舍車林泉思履坦坦之道每發嘐嘐之嘆曰吾非古人之徒與而誰與持此欲正其取舍者久矣今承先獲之問可無夷考之說竊謂自守其道而不累於世務自善其身而不事乎王侯士之高尙豈偶然哉此所以履著幽人之志而謙有自牧之道也是以懷道抱德遯世無閟者有之履盛知止食其舊德者有之不求人知者由於揣分不屑天下者出於潔身其事之大小不同皆歸於高尙則一也然而士之所以貴者雖在於高尙而士之所尙者必本於立志此志旣立則礭乎不拔而不爲外物之撓高潔其身而不屈自守之道其於進退之義用舍之潔處之無不合道而所存之志皆可爲法矣苟或欲潔其身而無固守之志欲高其行而無堅執之操則始終先後未免於參差而處心行事竟歸於顚倒矣其於高尙何足擬哉嗚呼孰不欲高尙而莫難於立志孰不欲立志而尤莫難於養志養之得其道則充積旣篤浩然自守而進退合義矣養之失其道則所守不定易爲外誘而出處失宜矣然則古之高尙之士其所以大小淺深之不同者只係於所養之如何而養之之道豈外於學問哉請因明問謹陳者目如左一耒耕雲堯舜是樂而丘園東帛一起幡然請謂釣月若將終身而匪熊協卜賁然來思蓋時乎未來則懷寶自守道之將行則用賓于王伊呂進退吾無間然運籌決勝龍顔御極而路病勇退托契赤松入齒冑筵羽翼東宮而乞骸遄往散金自娛蓋韓仇已報而位極布衣懦弱已𦗬而盈不可久則其於自保有何歉然鐘彩原林素履居貞充耳時事掉頭蚊脚者南州高士也晦身巖穴托迹傭奴因技架屋薛荔爲帷者梁𥓘逸民也噫黨錮禍胎焚坑可戒隻手狂瀾無計可回則度分長往不求人知者豈果於忘世乎羊裘澤中一竿苔磯遠揖箕𤃡泥塗軒冕則天子有故人矣勉爾遁思暫賓王庭志切還山禮簡君臣則明王有不賓矣噫一絲桐江九鼎輕重風聲動人義氣礪俗則守其淸介獨潔其身者豈不仕無義乎至昔隆中高臥抱膝長吟而許身帝冑誓竭股肱則孔明之出處可謂正矣寸非過用白衣廊廟而輕身處難狼狽而還則鄴侯之去就不足道也一得一失明若觀火則自守之道愚不敢幷稱於一日也功冠淮西位高鼎席而權歸似寺望斷經濟則晉公之綠野所以築也不動聲氣措世泰山而來守于吾相將老焉則魏公之晝錦所以作也二公退休庶乎自保而擬之古人則愚未知果合於高尙也循規蹈矩近於君子之風著書談經多有格至之論則龍門講道可謂近矣浪迹江湖不願巢許之仕獨伴按鶴永矢棲遲之樂則和靖風流世所罕也噫獻策君門涉於于進孤山淸標金玉爾音則其於不求人知愚未知孰得孰失也躬耕種秫居有林泉之趣跡動天闕名馳寰海之中者种明逸也東郊薖軸堂有水火之勝手接王輪遠慕北窓之風者魏仲先也噫晩節侈飾美器墜地題詩淸苦而有遐心則其於不屑天下愚可以一奪一予也嗚呼樂行憂患卷舒隨時是誠君子之所貴則長往於道消之日莊踪於否極之時者其於卷懷可謂得矣運際亨嘉利見大人而遯迹林泉無意斯世者亦獨何哉噫其志有大小之殊所養有淺深之異則雖使數子見用於當世安知無愧於古人之事業耶大抵有此志然後斯可以高尙矣養此志然後方可以固守矣養之之道舍是學何以哉苟能學以養之養以充之則所守自固處事當理絶俗難世者無潔身亂倫之患難疏釋屩者無降志辱身之恥而其於伊呂進退或庶幾矣噫士之高尙不過如此而其或盜名山林馳譽城市軒眉大淪以欺一世者何足置於齒牙之間哉篇終請益曰士之尙於古人者豈徒然哉將以定其是非而取則於吾身也愚嘗歷數而私爲之評曰公源明逸之出處固不足說而河汾王氏之干進亦不足多也至於二疏以下數子志雖高潔而或短於彼或失於此皆未免一節之歸矣成如晉公德望如魏公而言行政事之間或不能無疵子房有儒者氣像而處事不能一出於正孔明乃三代人物而不能愚可有爲之時則士君子所尙者豈可以此自盡哉然則其惟伊尹呂望乎時當否極則獨善其身運際泰來則兼濟天下伊呂事業雖非後世之所能及而愚生所願則乃學伊呂也伏惟執事恕其狂僭焉謹對</Answer>
			</Answerdata>
			<Additionaldata></Additionaldata>
		</Work>
		<Work id="14">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問古人有言曰天下以爲當然之謂公論公於在上則治在下則亂又曰公論在朝廷則興在草野則亡其一時無甚關重而隨其所在治亂興亡判焉其故可得聞歟問左右不知問在野不知之曰公論果在於誰歟立謗木顯言旌公論似昔在下而當時致治後世莫及何歟或曰三代君上立公論周末公論在天下可歷指而言其實歟子産憂政謀於世校晏子爲國議於七十子兩國公論皆在草野而或能潤色或能興覇何歟然則春秋之季處士橫議戰國之時辯士遊說不可謂非公論而世道益亂滅亡相繼抑又何歟焚坑儒籍衡石程書讎殺群俊網錮天下其自任公論如何而同歸於覆滅皓兒一言漢儲遂定山人獻詞唐嗣不搖草野危言其亦有賴所謂在上則治在下則亂其義安在崇有一論不能救淸淨虛無之習無黨一書不能革分門立黨之弊抑人心世道自然委靡而公論有泯滅之時耶我朝列聖登進賢良恢張公道及我聖上摠攬權綱孝兪廟堂公論之棟樑國家猶砥柱中流屹然難動庶見君臣上下協于克一之治夫何自近年以來士論紛紜國是靡定邪議橫生正脈幾絶何以則朝廷和而國論大張紀綱立而國勢自振比如北辰居所衆星拱之公是公非粹然一出於正而無邪氣干其間歟願聞諸生至公至當之論</Question>
				<Answer>對愚聞公論國家之元氣元氣痞隔則不可以爲人矣噫今之元氣痞耶否乎執事憂元氣之或痞而以公論爲問是亦公論之張之一大機也愚敢以草野爲嫌而不爲之公言乎竊謂根於人心而不可泯滅者公論也發爲是非而無所偏滯者公論也公論伸則是非自定而國以之治公論遏則是非不明而國以之亂公論之於人國不其大乎是以眞西山著陻鬱之戒劉元城有天道之稱信乎公論之不可一日無者也然而治亂之分雖係於公論屈伸之機實在於人君苟或是非之卞不明於我而公私之分不嚴於心則是者不爲是而反歸於非公者不爲公而反歸於私矣何以知公論之爲公論而使不至於陻爵耶必也先明其德而察其邪正之分先公其心而絶其偏係之私然後取舍當理好惡得正公論張而異議不敢出元氣壯而客邪不能入矣然則欲張公道而欲治其國者盍亦反其本哉請因明問而陳之朝廷公論在於淸明之世而草野危言發於悶世忠則公論屈伸於此可見而國家興亡有由然矣不識不知帝德蕩蕩則公論所在無能名焉立木懸旌言罔攸伏則致治之隆吾無間然三代盛時明良相遇王綱墜地聖賢無位則公論之在上在下何足怪哉謀及韋布以禮自固議諸七十取以爲政則二子之治鄭霸富固其宜也處士橫議仁義充塞說士騁舌吞吐不已此而公論非公論焚坑福慘天下屛息網打群英道路以目自任如此不敗何俟芝眉入對羽翼已成白衣獻策前星不動則興邦一言豈嫌於在下乎淸談娛俗虛誕成痼立黨分門彼此相軋則救時一書何補於世道乎時務當先論古未暇請就今日之事急言之可乎恭惟我朝累世熙洽上焉而聰明御極有同人于野之德下焉而搢紳同寅盡公耳國耳之心公道大開治化休堯舜之一堂一政令之施必取朝議之僉同一進退之際必待公論之歸一庶見君臣協心有上九遇雨之吉上下同德無九四朋從之悔治成克一不患畢同而奈之何近年以來士無一定之議朝多自是之論一公一私眞僞莫卞或是或非取舍顚倒以至邪議橫生而有明夷入腹之慚國是靡定而有築室道謀之患正脈幾乎遏絶元氣幾乎息滅矣孰謂明良協和之日乃有如此可愕之弊耶弊之所起必有其由而弱水朝端年自莫及則愚何敬妄有所開陳也請將芻狗之說以爲救弊之策可乎嗚呼公論者天下當然之理也理在人心未嘗泯滅則公論之於天下豈爲一日自滅之理耶惟在上之人伸之屈之如何耳誠能廣四聰而懋昭淸明之德法三無而力去偏蔽之私明以察是非之理公以行用中之道論之公者不擇於尊卑言之是者博採於朝野用舍必當於公議謨猷必取於僉同則公道張而無私意之或累正論行而無邪議之或干之綱之紀而國勢有堂堂之盛無黨無偏而王道盡蕩蕩之美矣何憂乎國是之未定何患乎正脈之幾絶乎愚也旣復明問感執事公論在野之語而慨然於篇尾曰夫公論不行於朝廷然後發於朝野愚未知今之公論在朝廷乎在草野乎嗚呼朝紳分黨視爲仇敵互相攻擊是非莫定噫今之公論必有所在矣獵言爲國古有其君芻蕘必擇先民有訓則草野公言豈不爲致治之一助乎惟執事恕其狂僭謹對</Answer>
			</Answerdata>
			<Additionaldata></Additionaldata>
		</Work>
		<Work id="15">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問大學賢士之關禮義由賢者出我國館試設三百點而邇來士不樂赴間爲冒濫之事議者曰寧廢此法以正士習或曰先王之制必有深意何者爲是歟科擧有鄕漢城試而頃者擧子作亂有同蠻貊之風議者曰宜加重律以懲後人或曰冠儒冠者不必深治玆言孰得歟至於親試之日天威咫尺而爭占試紙閧亂失儀議者曰庭試亦可以爲初試而許赴或曰如此則殊無親試多士之意安所適從歟長幼之序本居五倫而以少凌長士習不美議者曰館學宜先明年齒而序之或曰如此則大無上舍新舊之別何所取舍歟諸生必有擺脫陋習立脚有定慨然士趨之偸特立懶披之上能折衷於此者悉陳尹安性</Question>
				<Answer>對愚也一代狂瀾半生砥柱慕濟濟之宣化閔蚩蚩之成俗長揮慨世之淚未售作士之方草澤蛇潛布衣烏噤今承敝習之問敢負革染之對遂爲之言曰士習風敎之根本風敎國家之命脉隨其隆替而盛衰係焉視其方隅而趨向定焉是以庠序之敎聿致其吉之美棫樸之化式做以寧之風莊敎之篤其儀不忒禮讓之實其俗可封防民之術夏楚雖陳造士之道誘掖是先敎之所施化俗已成陽沙鑠今疏川達海雖然敎難自行本在於上以禮制心一綱旣正萬目斯張見上而忠敎有嚴事長而遜讓克莊俗成譽髦化就賓興足觀之禮可式之賢固不待作持戒餙之嚴矣若或不正其本罔修其身切切於章程之末區區於刑律之下則導迪失成作興無效式傚之德聿變之治終不能以覩於世矣請因明問而復之恭惟我朝禮讓爲國育材養賢取周大比作賓于王進退有禮而邇來冐濫之徒罔念絃誦之心未見首善之實塗摖之徒有同奸吏出入之迹頓類俚夫惡偸習者以爲廢其法而窒俗士狃習之惡守常經者以爲因其制而講先王儲材之意斯二者異同或失於大激或陷於積玩皆非正道未見其可試士有法科目載嚴防奸立閑提護孔盡頃者喪恥之輩不顧邦憲撤圍呼群𤜮狼跳躍蔑官凌國梟跋狐騰衣冠雖似夷虜實同憤頑風者以爲施律而行勵百之計好古道者以爲肆眚而示愛士之德斯二者之偏守或過於疾惡或局於大怒都非良計未知其宜常擧之外親試有規引進多士雲聚大庭日者封壇禁禦蔽宮門無賴之徒罔念天威假服靑衿歐爭白麻悖禮於咫尺之間毁習於階陛之下彜倫頓敗風俗可駭言矯弊者以爲試才而赴則庶去冐入之人尙君德者以爲鍊類以進則殊乖多士之試斯二者之各執或流於簡或泥於汎都非礭論未見其美入孝之敎厚在出恭長幼之倫居子五常自來廉亡恥喪傲長狠習俗尙已成人倫不明疾行先長猶惜折枝之勞倂居抗尊不作尙齒之心天彜莫秉私欲橫馳慨世道者以爲序年以位宜先於館學存舊體者以爲用後居先實失於等級斯二者之已見或亂其新舊或忘其普率俱非至言未見其方嗚呼士習之趨一正一否而邦國之本隨弱隨強澆漓痼世而危亂可占定正有方而導化自善弊而不救治何可望是以周興綱紀雲漢流復漢輟講論茂草成嗟徵往已昭提今可知愚也守屈酌於獨處披楚咻於衆居身在山扄日駭儒林自有一得方一正其心而萬化式美載修其行而多士自飭趨向之速影從響答作養之易水流鑑照提今日澆薄之習摸古時淳美之風六典克從八敎自明身行而求諸心求心而收其效廉恥道興頹靡習變好禮之心油然泉達向善之端藹如火燃則齊廡之居終無冐濫之風鄕國之選不作閧亂之惡臨君民則嚴敎自著處長幼則孝弟恒盡不勞於百條之䂓無事於三尺之法彼之矛盾之說終難醫俗牴牾之論决未救時矣執事之問愚旣粗講於前矣於篇終復以師道一說爲之獻曰師道明則人倫正人倫正則敎化行是以就傳之旨前賢有說從師之誨先訓立方苟能擇明修造道之人導卛師儒之席則彬彬之效自發於言行之間濟濟之美克著於聲氣之感風俗丕變敎化亦正尙何患士習之不變禮義之不出乎謹對</Answer>
			</Answerdata>
			<Additionaldata></Additionaldata>
		</Work>
		<Work id="16">
			<Examinationdata>
				<Exam>증광시_문과_회시</Exam>
				<Time>
					<Sexagenarycycle>丙午</Sexagenarycycle>
					<Year>1606</Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>최현(崔晛)</Name> 
					<Courtesyname>계승(季昇)</Courtesyname> 
					<Pseudonyms>인재(訒齋)</Pseudonyms>
				</Person>
				<Residence>선산(善山)</Residence>
				<Origin>전주(全州)</Origin>
				<Year>
					<Birthyear>1563</Birthyear>
					<Deathyear>1640</Deathyear>
				</Year>
				<Grade>魁</Grade>
			</Authordata>
			<Answerdata>
				<Question>問憂者七情之發而人所不能無者古人有治世之憂君子有終身之憂治世亦憂則未治而何終身而憂則不憂何時有漆室之憂有釐婦之憂巷伯之憂澤畔之憂者何事歟東郭生藿食之憂范希文江湖之憂王文正默坐之憂呂獻可臥病之憂可得聞其詳歟當今聖明在上治具畢張其無一事之可憂耶古人云夏在上則治憂在下則亂又曰憂先於事事至何夏事至而憂憂何及事今日之憂其不在於下歟亦可謂先於事歟島夷連請信使山戎乞受職帖亦可謂永絶邊釁而無可憂之機耶外寧必有內憂抑有內憂可一一歷陳歟諸生皆識時務俊傑願聞憂世之論 </Question>
				<Answer>對吁咄哉今之憂世者不亦愚乎憂之於未憂之前者足以有爲而常患於不見信憂之於旣憂之後者是以見信而常患於不及爲此志士之所深悲而天下之可憂者無時而可去也方今寇退已久宋朝之宴安方酣彊域載寧漢官之威儀濟濟文致昇平之氣像無復陰雨之可慮何執事不以人之所樂者爲樂而獨以人之所不憂者爲憂特擧先事之憂問及賤遠之士愚於識務則不敢當志存憂世則有素矣執事旣發其不諱之端愚生敢避其出位之嫌乎竊謂人之生也必有是憂憂者七情之發而人之所不能無者也故在一身則有一身之憂在一國則有一國之憂在天下則有天下之憂隨其所遇之地各有所憂之事舍其憂而不憂則吾未見其無憂也是以憂勤惕慮則必至於無憂豫怠不戒則終歸於亂亡憂之於未亂之前則思防未然而可以保邦於未危矣憂之於旣亂之沒則思所以善其後而亦可以轉危而爲安矣古之人身在疏遠而憂世之志旣切尊居廊廟而爲國之誠益篤戒懼之念無時而或弛憂勞之心無處而不用國有泰山之安而每有累卯之危民有奠枕之樂而恒存杇索之戒不以旣治而忘亂旣安而忘危則敬愼寅畏自不容已也如或臥積薪方燃之上而肆嬉娛逸豫之樂則此正桓侯笑扁鵲之方而自以爲無疾也寧不爲之寒心哉雖然憂之一也而所憂之道則殊憂其內者本也憂其外者末也舍其本而憂其末非今日之所宜憂也嗚呼不知其憂則已矣如知其憂盍亦先其內而正其本也請因明問而白焉天下雖治忘亂必危則其亡之念在治愈切而當亂而不憂者必亡而已矣德之不修是吾之憂則未舜之前皆憂之日而君子之憂無時而可已也君髦嗣幼危亂已兆則漆室之夏非爲私也恭恭宗周勢將崩亡則釐婦之憂恐及禍也廟謨失宜肝腦塗地則藿食之憂烏可已乎志在天下憂樂與共則江湖之憂其亦大矣讒人罔極煽亂四國則巷伯之詩志亦苦矣放逐江南故國將亡則澤畔之吟吁其悲矣天書矯誣國計己誤身爲大臣不能匡救則文正之憂悔已晚矣南人亂政舊章變盡心懐慷慨憂國成疾則獻可之憂誠亦懇矣嗚呼古人不暇自憂而後人憂之後人憂之而不鑑之復使後人憂之後人思古之憂而傷今之不憂自不覺扼腕而繼之以泣也今之世雖不若古之亂世而可不以古人之所憂者爲今日之憂乎恭惟我國家深懲熱羹咋指前愆恒存在莒之憂不忘奉天之戒不明求衣弭災之慮密矣匪懈在公經邦之道備矣有百堵豐亨之樂而無翹翹扤捏之危則內而朝廷可無一事之可憂矣況乎海寇輸平方議西域之▣▣(槎)野戎稽顙願□左賢之美號外而邊鄙可無一事之可議耳雖然禍患之生必有其漸事機之端呼吸萬變雖在小康之時必有將亂之兆而思之不可不預憂之不可不早求其所以善其後而圖其終矧今之時是何等時也而嬉嬉怡怡恬不以爲憂耶嗚呼泛破船於驚濤駭浪之中失其航楫而舟中之人自以爲安立於岸上者已知其無泊矣草澤有仰屋之士而肉食享鼎食之樂則愚未知所憂者何在耶國步有燒眉之急而縉紳無慽嗟之容則愚未知所憂者何事耶陰伺虛實期欲再動則島夷之請使愚未知實由於獻琛之誠乎豺狼不噬要非仁也則山戎之乞帖愚未知亦出於納款之心乎嗚呼國家之大計今日之所憂而愚則以爲膚革之憂耳天下之患不在乎方張之敵國而在乎蕭墻之內天下之之憂不在於有形之寇而在於無形之寇不然則顓臾之伐孔子何以爲憂防胡之築後人何以爲譏今之所憂實在於內▣在內之憂更僕難數執事旣已知矣愚生何敢毛擧而終不忍黙然而已也則觸諱之罪非愚之所避也嗚呼朝紳分黨自爲仇敵衣冠之地變成戰塲旣覆之轍尙忍蹈之▣▣▣不密同民▣▣壬辰之敎▣▣▣耳旣覆之轍尙忍蹈之耶宦寺驕橫貂盡狗續漢晉之所以亡也旣覆之轍尙忍蹈之耶頭會箕斂民思怨叛暴秦之所以亡也旣覆之轍尙忍蹈之耶此皆今日之所憂而不敢言則無乃廟堂之上宜憂而不爲憂耶執事旣以在內之憂先事之夏發其言外之意則救之之策不在他求唯在乎變其轍而反其本矣苟能憂其所宜憂而憂之勉其所當行而行之則誠得於古人治世之憂而聖君憂之於上賢相憂之於下治具自張弊政自祛草野之下無可憂之憂而國家之憂無可憂之機矣愚於篇終尤有慨焉蓋聞治世而亦憂者矣未聞亂世而不憂者也夫以一縷之任繫千釣之重懸之於無極之高崖垂之於不測之深淵雖甚愚之人亦哀其將絶也以今言之此非甚危也語曰不曰如之何者吾末如之何也已今執事旣以內憂先事爲憂則是誠如之何之意也抑未知執事亦以此意陳之於冕旒之下乎抑未知以此爲應文取士之具而止耶山林之下有東郭漆室之憂而廟堂之上無希文獻可之憂則今日之所問所對亦紙上之空言耳噫北風涼矣▣(氣)像慘矣心之憂矣曷有其已謹對</Answer>
			</Answerdata>
			<Additionaldata></Additionaldata>
		</Work>
		<Work id="17">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>이도(李禂)</Name> 
					<Courtesyname>자주(子周)</Courtesyname> 
					<Pseudonyms>하곡(霞谷)</Pseudonyms>
				</Person>
				<Residence>한성(京)</Residence>
				<Origin>연안(延安)</Origin>
				<Year>
					<Birthyear>1609</Birthyear>
					<Deathyear>1639</Deathyear>
				</Year>
				<Grade></Grade>
			</Authordata>
			<Answerdata>
				<Question>問王者建極開治各有一代之法制法制得其當則政簡而民安法制失其要則政煩而民怨自古理亂恒必由之三王迭興因時立政損益異宜而同歸於治及其衰也法制未嘗改而無救於亂亡何歟漢唐宋之所以享國長久六朝五代之所以亂亡相尋莫不由於法制之得失可得聞其詳歟恭惟我朝初行經制六典世宗之治後世不可及其後改以經國大典又有前後續錄科條極細而治道漸下至于今日其書雖存其法多廢聖上慨然振作宵旰孜孜圖治所以復祖宗之舊者十年于茲而法愈弛政愈紊以言于兵制則逋逃相繼而徒有虛簿以言于田制則輕重不均而公私俱病以言于官制則考績不明而職事曠廢以言于風俗則下陵上替等级不明以言于法令則朝令夕犯民不知畏國事之可謂寒心者殆難畢擧將祖宗之法制宜於前而不宜於令歟折奉以行之者未盡其道歟如欲使民安其業而家給人足人樂爲兵而親上死長田畝有制而賦役均平職事修擧而百工允釐風俗淳而敎化行法今簡而民不犯以復祖宗之治其道何由</Question>
				<Answer>對明明我后將大有爲也爰命執事策我多士肆惟執事丕承明旨來臨禮圍發此盛問特以法制詢問焉嗚呼大哉執事之問也執事之問我明后之意也我明后以是謀諸執事執事又以是詢諸韋布其疇咨訪問之意至矣噫祖宗之良法美意其自是復行矣遂爲之說曰匠石之治木也必以準繩師曠之治音也必以六律矧乎達皇極而開其治者不有經國之大法乎蓋法者爲治之具也可以立天下之經可以一天下之民用之得其當則政以之簡民以之安而國以之治用之失其要則政以之煩民以之怨而國以之亂其亂也其治也皆由於法則此誠有國者之所當愼也是以古昔帝王必立一代之法以制一代之治經濟世務而不替於敬典啓佑後人而罔缺於貽謀其所損益與時宜之而爲治之要於是乎得矣雖然法不可徒法所以爲法者有其本法不能徒行所以行之者有其要何謂本曰心是已何謂要曰人是已惟其如是故有是心然後可以制是法有是人然後可以行是法欲制是法而不本於心則法何以立乎欲行是法而不得其人則法何以行乎嗚呼隆古之所以能盡法制之美者以其有是心有是人而爲之本也後世之所以不能盡法制之美者以其無是心無是人而徒有其法也然則欲其法制之得其宜者可不存是心而行之得其人而任之乎雖然徒知斯二者之爲立政行事之本而不知實用其力於存心出治之原則其所以制是法行是法者只爲文具之歸而雖或得其人而任之亦無以盡說施之美矣苟能存是心而爲之本又得其人而莫不以誠以實則何患乎法制之不古若也請因明問而列白之稽古若禹若湯若文武尙忠焉尙▣(質)焉尙文焉而湯之心卽禹之心也其所以輔翼之左▣(右)之者亦莫非賢哲之臣則雖有損益之不同而同爲三▣之治者固也及其衰也所以出治者非先王出治之心也所以擧行者非先王勵翼之臣先王之法雖未嘗改而亂亡之禍已無以救矣級夷于後曰漢曰唐曰宋立經陳紀規模宏遠則其所以垂裕後昆享國長久者良有以也然而其所以出治者旣無三代出治之心而其所以行法者又無三代勸翼之臣則其法制之不及於隆古亦其宜矣至若以臣篡君之六朝以夷亂華之五代大經已紊亂亡相尋則言之醜也何足與論於法制之得失乎恭惟我朝聖祖啓運世宗守成經濟六典刊行一世巍煥之治後世無及而亦越光廟成宗迪念前人率由舊章廣詢廷臣改以大典厥後因時立法續錄繼刊金科玉條燦然大備而世道漸下治不古若其書猶存文獻足徵而法多廢弛百不一擧幸賴我主上以上聖之資撫中興之運撥之亂而反正挽至治於衰世改絃易轍而宿弊祛矣振頓修擧而綱維立矣自卽祚至今日宵而衣旰而食念乎方寸孜孜乎廈氊者皆所以復祖宗之舊章而存諸心者卽三王之心也出乎治者卽三王之法也其所登庸之倚毗之者亦莫非三代賢哲之人則是宜萬目俱擧治具畢張從欲之美不獨聞於前代先王之法可復見於今日而獨奈何圖治雖勤而食效猶邈政化不敷而法網漸弛可憂之端不一而足積痼之弊難以枚擧姑就明問中所及者言之嗚呼服耟執筐不務農桑之業靡衣婾食競逐錐刀之利則民事以之而病矣石壕催點但見踰墻之走羽林考績太半在逃之名則兵制以之而廢矣正經界分輕重治化之所先而今績不明而官方亂矣以至於風俗甚惡而上下之分不嚴法令已廢而干紀之習漸長是何當聖化維新之日而爲法之弊一至此哉愚不敢知祖宗之法制宜於古而不宜於今而然歟抑奉而行之者未盡其道而然歟嗚呼謂祖宗法制不宜於今則愚未之信也何則光廟之於世宗猶今之視光廟而世宗之法能行於光廟之朝成宗之於光廟猶今之視成宗而光廟之法能行於成宗之朝則果可謂祖宗之法不宜於今乎然則執事所謂奉行之未盡其道者誠不爲過矣嗚呼列聖同法前後一揆則豈非存諸中者同是聖王之心任於事者同是輔翼之臣乎是故湯之世去禹遠也而湯能以禹之心爲心故其所用者亦如禹之圖任而法制之美並稱於後世文武之世去湯遠也而文武能以湯之心爲心故其所用者亦如湯之敷求而治化之盛方駕於前史今以是觀之愚恐我后出治之誠雖勤而其所以出治之本或有不蘉也我后行法之心雖切而其所以行法之要或有所未盡也愚請擧援古昔明言三王法制之所以美祖宗治化之所以盛以證當今之所以不及者嗚呼三王法制之所以能臻其美者以其有是心而制法也祖宗治化之所以能致其盛者亦以有是心而圖治也愚不敢知今之所以制其法者亦如三王所制之法耶今之所以圖其治者亦如祖宗所圖之治耶嗚呼三王法制之所以能臻其美者以其有是人而欽承也祖宗治化之能臻其盛者亦以有是人而奉行也愚未知今之所以欽承者亦如三王所任之人耶今之所以奉行者亦如祖宗所毗之臣耶嗟夫有三王制治之心有三王欽承之人然後可以臻三王之治有祖宗圖治之心有祖宗奉行之臣然後可以致祖宗之化不以三王之心爲心不以祖宗之心爲心而又不求三王祖宗所任之人以責其效而欲臻三王之治欲致祖宗之化則愚恐心愈邈事愈勞志愈篤而政愈廢先王之法制終無以復行而民事之病軍籍之弊田制之紊官亦之亂風俗之偸惡禁令之廢弛將日甚月異而國不爲國矣爲今日之計莫如體三王法制之心法祖宗圖治之心民事之有弊則曰予之所以制法之心有▣(愧)於三王耶何三王之能裕其民而予之不能裕耶軍卒之逋逃則曰予之所以圖治之心有歉於祖宗耶何祖宗之能保其民而予之不能保耶以至經界之不正考績之不明風俗之惡也法令之弛也莫不曰予之所以制其法圖其治者未及於三王祖宗耶疵累之政一何多也惕念乎終夕反復乎丙枕思得賢哲之臣如左右三王者輔翼祖宗者推誠而待之委任而責之如三王之敷求如祖宗之倚毗使得展其才而行其道其所以存心而制法有不迄於三王一地頭則便自以爲棄人其所以得人而委任者不及於三王一步地則便自以爲不足使其心如三王祖宗之心法如三王祖宗之法而其所任用者無愧於三王祖宗之所倚毗之人則奉措得其宜設施盡其方而三王祖宗之良法克行於斯世而太平之治不難致矣若民事之病也兵制之弊也經界之不正也考績之不明也風俗之惡法令之弛非所○憂矣將見民皆樂其業而安其生兵則親其上而死其長田畝有制而賦役均平職事修擧而百工允釐風俗淳而敎化行法令簡而民不犯豈不休哉雖然徒有是法而不以其誠徒有是心而不以其實則亦恐法非三王祖宗之法心非三王祖宗之心而將無以存是心而制是法也先儒曰不誠無物豈欺我哉篇將終矣復有獻焉嗚呼苟能以祖宗之心爲心則祖宗之法雖或因時▣革而固無害於不愆不忘之義也噫今日之可革者多矣執事其亦念及於此乎噫王者無私內需有寺收貢推刷弊及蔀民則愚願執事入告于后可乎嗚呼凡此類者實是當今之臣弊而法制之失宜則豈可謂祖宗之成憲而不之改乎誠以執事不以狂僭之言爲無用而棄之也謹</Answer>
			</Answerdata>
			<Additionaldata></Additionaldata>
		</Work>
		<Work id="18">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>신희계(辛喜季)</Name> 
					<Courtesyname>사가(士佳)</Courtesyname> 
					<Pseudonyms>송서(松西)</Pseudonyms>
				</Person>
				<Residence>한성(京)</Residence>
				<Origin>영산(靈山)</Origin>
				<Year>
					<Birthyear>1606</Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問王者建極開治各有一代之法制法制得其當則政簡而民安法制失其要則政煩而民怨自古理亂恒必由之三王迭興因時立政損益異宜而同歸於治及其衰也法制未嘗改而無救於亂亡何歟漢唐宋之所以享國長久六朝五代之所以亂亡相尋莫不由於法制之得失可得聞其詳歟恭惟我朝初行經制六典世宗之治後世不可及其後改以經國大典又有前後續錄科條極細而治道漸下至于今日其書雖存其法多廢聖上慨然振作宵旰孜孜圖治所以復祖宗之舊者十年于茲而法愈弛政愈紊以言于兵制則逋逃相繼而徒有虛簿以言于田制則輕重不均而公私俱病以言于官制則考績不明而職事曠廢以言于風俗則下陵上替等级不明以言于法令則朝令夕犯民不知畏國事之可謂寒心者殆難畢擧將祖宗之法制宜於前而不宜於令歟折奉以行之者未盡其道歟如欲使民安其業而家給人足人樂爲兵而親上死長田畝有制而賦役均平職事修擧而百工允釐風俗淳而敎化行法今簡而民不犯以復祖宗之治其道何由</Question>
				<Answer>對布衣之士身居窮約鄙鈍窾啓於時事都不通曉惟是傷時憂國之志不可謂無意於斯世者今幸以進於執事策士之庭承執事之問見執事之心噫噫執事之言意皆是也振今日已紊之法制返古昔旣息之政治其將在是安可不一吐芻見以備大君子採擇也遂感而爲之說曰法制安可無也萬民至衆有是以維持之庶政至繁有是以修治之經緯國家𦁎綜幾務大矣哉法制安可無也聖帝明王知其然也必有一代之制以出一代之治于以經世焉貽後焉政無不擧治無不至者固有道矣是以觀于政而簡視其民而安者必其法之得也觀其政而熄視其民而怨者必其法之失也曷嘗見古之治亂有不由夫法制之得失者哉雖然法未嘗不作於周而其弊也必疏亦未嘗不始於張而其久也必弛苟求其故必有其本則法制之得失於誰責可乎嗚呼法是制治之具心爲行法之源周官法度行之者是心也王府和勻亂之者亦是心也心之治忽捷於影響則欲法制之得其當者胡不於是心焉求之請因明問以敷童觀若昔大猷忠質文之尙揁益殊制而夏商周之治共稱三代則所同者心也不同者法也有禹湯文武以創之則與焉有桀紂幽厲以守之則亡焉所存者法也所不存者心也人亡矣政熄矣後此而歷年永久者漢唐宋其尤也覆轍相望者六朝五代其尤也其法得失不足爲言而執事欲聞其崖略則大綱正而萬目擧者其所以治乎權柄下移而紀綱頹弛者其所以亂乎然孰其治者其所以行法之心槩乎逕逕乎先王則非今日執事之所求於愚生者也乃若我國家則誠有可言者矣竊伏念有國家以來賢聖繼作創守有法關雎麟趾之意藹然於六典之中巍巍乎莊憲大王之至治非愚所敢容喙也至於經國有典因時制也續錄有集補闕漏也良法美制昭昭可鏡玉條金料井井不紊而治道日早舊章漸愆迺祖宗勞心制作之意獨其書在耳惟天惟祖宗啓佑下民而有聖人以臨之受堂構之責念付畀之重蓋當臨方策而怵惕撫政治而殷憂者十年如一日則先王之治一挽而迴之不難也獨怪夫今日之治道異於愚之所料也噫阿野不闢而市里多逐末之氓則非祖宗養民之法也齊卒多亡而司馬擁無兵之簿則非祖宗詰戎之制也賦役不平而君民俱患於不足則均田之制廢矣黜陟不明而度官歎於瘝曠則立改之法微矣正風俗祖宗之有法而兵夷實關尊畀之之混淆也明法令祖宗之有制而各懦人狎憲網之争觸也此特其大者耳其他外此而可爲長太息者豈但六者而已也嗟夫遵已成之法而漸敏政之民守而勿失萬世無弊則諉之古今之異宜者不可也天生一世之才足了一世之事心誠求之不借異代則謂之奉行之不盡者亦不可也愚當潜心時弊黙求其故中夜而歎流涕而言曰吾君則聖君也斯法則良法也以聖君行良法宜無所不行而法制如彼其頹政治如彼其卑於吾身親見堯舜之願一何其刺謬乎是必有致弊之本而吾莫之知耳雖然嘗聞之矣子朱子曰天下之事其端無窮而無一不本於人主之一心意者吾君之所以建極而出治者或有所未盡而法制之不行有以致之耶爲吾君計胡不曰祖宗之民斯民也祖宗之法斯法也是何古之治而今不治古之行而今不行耶是必吾之所以爲心者不如祖宗也早夜以思去其不如祖宗者就其如祖宗者雖在紛譁波蕩之中幽獨得肆之地無怠無荒不愆不忘聖心誠無不盡則必能安養民生而修明軍政也聖心誠無不盡則必能迴風而易俗簡法而明令矣惟其如是而化速郵傳法行蒲蘆生民安業家有莊富之效士卒歸心人知死長之義田無不均之賦朝有咸熙之績儀隆俗美令行禁止而聖上之克紹于先王將多于前功者卽今日其曾也凡此數者根株旣固若不可以朝變而夕改者其在於聖上之反諸心耳豈非所操者約而所及者廣乎嗚呼若愚者又安足以識時務者乎惟其胸中猶有耽耽者存則不容不爲執事一展布而又以未盡者畢辭於前夫所以行法之要振法之道愚之所謂在於人主之一心者固已盡之矣乃其所以承而致之民奉而行之政者必惟其人誠能推吾心出治之餘盡以身取人之道博求彦義以責職任則人存政擧法度俱張譬之駕輕車就熟路而王良造父爲之先後也向所謂六者之弊特一轉移之間耳何足爲國家憂也噫崇山惟壤洪海者川執事倘可爲聖上入告于内也耶謹對</Answer>
			</Answerdata>
			<Additionaldata></Additionaldata>
		</Work>
		<Work id="19">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>이명한(李明漢)</Name>
					<Courtesyname>천장(天章)</Courtesyname>
					<Pseudonyms>백주(白洲)</Pseudonyms>
				</Person>
				<Residence>한성(京)</Residence>
				<Origin>연안(延安)</Origin>
				<Year>
					<Birthyear>1595</Birthyear>
					<Deathyear>1645</Deathyear>
				</Year>
				<Grade></Grade>
			</Authordata>
			<Answerdata>
				<Question>問理氣</Question>
				<Answer>對昔者宋理宗卽祚之初元朔有日食之災河南有刃父之變學士富公弼手製一疏極陳格和之道而反復理氣之說愚嘗讀史擊節三歎者久矣今執事先生亦以是爲禮圍策士之目言表之意自與古人相符愚雖膚淺能不感激請效毛囊以塵具眼竊謂具於冲漠之前而渾然無迹者理也塞乎穹壤之間而磅礴有形者氣也理未嘗外乎氣氣未嘗外乎理天之所以爲天地之所以爲地人之所以爲人莫非是理是氣之妙用故日用事爲之微無所不該於是林總化生之物無所不禀於此則理氣者固未嘗一日息也雖無毫髮之爽而氣之行也或有升降之殊和順之天道有時而乖難淳厚之人心有時而淆漓以致變怪之沓臻習俗之日惡則可不懼哉大抵在我之人事旣盡則是理之正能得其常而氣随以正在我之人事旣乖則是理之正不得其常而氣以之變然則欲其理氣之協和者豈出一心之中和乎苟能盡誠敬之實致中和之德則轉移格和之本不外於是而天人位育之盛不期而然矣請因明問而條陳之嗚呼太極未判事物不著上玄下黄之前而理始具焉子聞丑闢之後而氣遂行焉旣有是理便有是氣則理氣之先後從可知矣理而無氣則不能盡成物之功氣而無理則亦無有掛搭之處其勢相須其用相資而其以顯微之有殊而謂有並行而相悖者愚未之信也人物之生同是一理而偏全淸濁未免所賦之異四時之運均是一氣而消息盈虚自有代序之理則或豊或嗇之不同一寒一燠之有殊何足怪乎本於一元理自然而有常行於萬物氣因時而互乘苛求其所以然之故則豈非人事之得失而自致氣化之醇淆者乎隆古之時德化淸明則理常勝氣而氣随以正叔季之世治理昏亂則氣常馭理而理不能行焉宋儒一定之論不知宜乎軒轅放勳之朝可謂理馭是氣而蚩尤四凶相繼而梗化姬籙將衰之日可謂氣勝是理而天縱之聖木鐸於當世噫變生或然則無損於巍痬之德而見不行道則國底滅亡其治其亂果可委之於理氣之或然乎方今千一河淸九五龍飛邦雖周舊命維文新一念求治萬幾憂勤其所以循理撫氣挽回世道者誠如執事所謂靡所不至矣宜乎天人俱格治化文明福祥騈應雍穆時至而奈之何近日以來天經一亂寒暑失節則有燠寒不若之災地紀已紊山川不寧則有騰溢崒崩之變至於民彛攸斁恒性殄滅鹿聚之行起於閨門推刃之惡及於所生天地之逞妖民生之干紀可怪可愑之事變同萃於聖上嗣服之日初則有識之心寒已久矣嗚呼聖上之修德如彼其至矣而理氣之乖常若是其甚則如愚顓蒙實未知所以然之故也雖然愚聞之君者天之子而民之父也子苟順焉則父無嗔責父苟賢焉則子不違戾者理之常也爲天子而盡子之職爲民父而盡父之道則安有天地之不格下民之不化乎然則其所以格之化之之道不在他求而在於中和不盡中和之德而欲望理氣之順安有是理哉誠能戒謹於燕閒之時恐懼於幽獨之中有一災之永譴則曰吾之所以致中和有未至耶有一夫之干化則曰吾之所以致化有未盡耶不事乎文爲之末而以盡應天之實不恃乎法令之餘而以盡化民之誠則是氣聽命於是理之心是理流行於是氣之間天人上下與之爲一災異轉以爲休瑞薄俗變以爲淳龐天地位育之功理氣流行之實可以見矣篇將終矣復有獻焉嗚呼中和者人之得於天而備於己所謂致之者非如九層塔上上加九層雖用十分功力踏他不得者也只就中和上做不息之功而已雖然莫顯於微莫見於隱者中和之道也自非膚淺之智所能究之則博以求之前古約以會之一心者舍是學何以哉古之聖王能致中和而以臻位育者莫不有學然則可不自下學做去思有以上達乎愚故旣以中和之道爲理氣和順之本而又以是學爲中和致治之要幸執事進而敎之諥對</Answer>
			</Answerdata>
			<Additionaldata></Additionaldata>
		</Work>
		<Work id="20">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>이명한(李明漢)</Name>
					<Courtesyname>천장(天章)</Courtesyname>
					<Pseudonyms>백주(白洲)</Pseudonyms>
				</Person>
				<Residence>한성(京)</Residence>
				<Origin>연안(延安)</Origin>
				<Year>
					<Birthyear>1595</Birthyear>
					<Deathyear>1645</Deathyear>
				</Year>
				<Grade></Grade>
			</Authordata>
			<Answerdata>
				<Question>問逝而必返者年也明而必晦者夜也而人於歲除之夜必爲守之何也椒盤頌花爆竹走鬼皆有關於守夜之意歟火山設於何時大儺昉於何代咸陽客舍博塞者誰歟旅館寒燈▣(不)眠者誰歟從古得新介甫詩也屠蘇後飮子瞻誰也皆可得聞其詳歟人於童稚之時争苦歲時之不早來而及夫遲暮之年舉有悲感之心何歟願聞諸生歎逝之說</Question>
				<Answer>對明從何去暗從何來半覺年光催老於此中者此非韋蘇州之語乎噫浮生若是其易老歟日猶老人矧伊年乎悲隙駟之流光怨牛山之落輝者久矣今承執事之問於余心有戚戚焉竊謂一年將盡是爲除日一日將盡是爲除夕蓋四時相代光景去來而吾生有涯老不便少金丹誤矣石火忙矣百歲之後非吾日月則屈指人間此日可惜也是以終宵不寐非爲無眼杯酒團欒不是乘興戀舊歲之餘輝而坐而達朝愴明日之加老而醉飮忘憂雖絃歌聒耳博塞分曹而神枯意索强歡而已銀河欲落則看斗牛之杓蠟燭將盡則試東窓之色▣(喜)難聲之不早畏瓊籤之報曙者何莫非永今夕而守舊歲也嗚呼三萬六千無非可惜之日而獨於歲除之日始有悽感之心者豈不以一日之間歲換新舊而人之稱老計年不計日也然則其所以惜日者乃所以惜年而其所以惜年者乃所以惜老也請因明問而條列焉椒盤頌花報一春之消息爆竹揚聲傾百鬼之巢穴或出於秦漢之餘風或出於荊楚之遺俗則迎新送舊穰災祈福者若此類何限而非今日之所必道也沉香造山火焰數丈則隋家陋制言則長也黃門侲子白衣驅儺則東京故事何待言知至若咸陽客舍歲云徂矣更長燭明博塞爲娱者豈非杜子美也靑燈逆旅故鄉千里鏡裏衰容霜雪滿面者豈非高達夫也才名四海萬事黄髮則京華旅食暮年多感而青雲未附蓬累而行則傷老悲時自不能寐矣從古得新介甫之詩也後飮屠蘇子瞻之詠也物以終始人以古新則所感者新也屠蘇之飮必先於少則後飮者老也大抵人生壑蛇百歲跳丸去年苦多來日無幾則發於文字者儘爲不平之鳴耳嗚呼人無老少同有是心歲無今古同有是日而髫年▣▣▣▣▣(弱歲竹馬行)樂則驅儺爆竹最是佳節而反畏▣▣(除日)之不早來也及其年齡遲暮志氣低垂則長繩難繫白駒難縶日暮途遠稅駕無所事不如意者十常八九身逢運去者有之有才無命者有之羈臣易怨志士多感清秋落木尙具憀慄則守歲之感當倍於人矣然則人能傷歲歲不傷人而古今傷歲者皆是不幸之徒耳噫文章憎命白𩿨身世則拾遺之感豈全在老也陽春寡和竽瑟異好則達夫之感何待歲盡也金陵曲學擅國恣睢誤天下蒼生則愚未知所感者何事而眉山學士妙年題柱才足駕一世志不滿千古而黄州賜環北來白首則所感於心可以想矣嗚呼古人守歲之感愚旣揣陳之愚之所感顧有異於是者大禹惜寸陰所感何也周公夜以繼日所感何也徳不修學不進爲吾之感則未死之前無日不感而歲除之夕特爲感中之感矣愚將因是以自警於心曰逝者如斯而不吾與也沒世不稱聖人疾焉生無可觀死無可傳則何異於草木之腐也誠能提撕固有力踐精詣焚膏繼晷兀兀窮年則沉潜反復自不知老之將至時來歲去自無所感於心矣二三子不平之感非所論也謹對</Answer>
			</Answerdata>
			<Additionaldata></Additionaldata>
		</Work>
		<Work id="21">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問春仁</Question>
				<Answer>對不知春焉知仁不知仁焉知春必也知春者和仁知仁者知春則如愚者非所當知雖然物之芳華吾知其爲春人之粹盎吾知其爲仁則今日春圍敢負仁賜竊謂春者四時之首也天之有春如人之有仁則春之爲義豈不大哉蓋流行一理日中星火者春也化生萬物闡揚和氣者春也至於惹遊子之興惱詞客之情者亦莫非春之所以使也是以遇春之時爭姸競媚問綠尋紅者孰不寓目於風景之間而樂吾心哉雖然在天之春卽吾之春也吾心之仁卽天心之仁也苟非體天之春而充在我之仁者豈能知在天之春而烏能盡在我之仁哉請因明問而淳淳焉若稽古昔太和元氣夫子之聖也一團春生回也之賢也噫發育萬物不違三月則所取所稱斯可見矣遣興紅飄詠歸碧流者程子也閣行花房車行李茵者康節也噫默契道妙深稱物理則豈但玩物可謂自得括春香而爲號者唐穆宗也移彩鷁而逞技者揚國忠也噫徒賞芳芬只耽韶光則侈靡極矣不欲觀諸宣詔報春於上林擊鼓催花於禁苑噫造化至公欲致私力則彼哉二君何其一愚嗚呼尼丘草没顔巷烟沉聖賢之春不得復見則鬪靡之舉何足彈論方今幸値載賜之辰偏驚物候之新遊人蕩情豪子發興原頭折柳盡是別難之群陌上看花摠爲少年之黨徒尙耳目之繁華不容物我之同春以此不變其俗則雖曰賞春實不知春而其弊終帰於玩物喪志此宜勤執事之問而愚生之所以獻太平之春也嗚呼古之人逢春而體天道今之人逢春而耽景物而已古之人逢春而樂天理今之人逢春而事豪奢而已然則如之何其可謂知春乎哉苟能净一片之靈基體天地之生成使萬物皆備於我而薰蒸透徹融液周遍以至於在天之春卽在我之春吾心之仁卽天心之仁則花柳之敷榮莫非吾春之和暢禽鳥之間關莫非吾仁之溥溥矣夫如是則與天一理通達無間堯天舜日躋斯世於同春民安物阜登壽域於春臺丕革浮華之習可立而待矣篇將終矣復有獻焉嗚呼春者生物之心也君者生物之主也旣爲生物之主而以生物之心爲心則下之觀感者孰不以生物之心爲心哉愚一書生也一樓春風點瑟高彈上而法孔顏之所樂下以戒唐帝之私欲忽得於心無慕於外長占春光詠而歸來謹對</Answer>
			</Answerdata>
			<Additionaldata></Additionaldata>
		</Work>
		<Work id="22">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問人之稟命於天不能無壽夭窮達貧富禍福貴賤之殊而其57a理至玄至微非世間談命者所可揣知▣書出於何人昉於何代歟蜀肆青囊其術同歟云云皆合於卜說皆坐數而然歟孔子五十知天命其於運數人事吉凶幽明如蓍龜而罕言者何歟君人造命者而所畏者何命歟近來談命之弊漸盛未免此習何以則防其流塞其源耶願聞之</Question>
				<Answer>對白屋窮年羞投墨石之瓦鶉居送老恥向雞卜之祠□川上山一聽化工殤短彭長不爲喜戚自爲寡和於此世幸承明問於今日噫素所欲陳其敢含糊竊謂横目墜地有命自天升沉定於始而天之所爲遠不可知理之所在玄不可測塵方頊說何足究其微奧剡筳折蒪豈能窺其香冥是以知命者安其所遇達理者不論其命其或忘順受之義而信推步之法問脫貧於說星詢得富於談命昧在我之當修謂在天之可必非知天道惑之甚焉嗚呼難知者天命也可修者吾身也修其可修不求難知者其惟樂天之君子乎請因明問而陳之星經旣作數說隨興權輿之始邈乎遠矣而降及後世流波滋漫蜀肆日受百錢青囊傳法盡得九卷君平景純術則同矣銅陵旣還身死人家則鄧命窮矣十年借財一朝還貧則周事怪矣岸坼人壓而侯者不死狐鳴哭門而毋免其禍卜使小說億中有之才名驚世而不遇入地草木知威而茅土未分二人之窮是孰使然由仕季子而伯寮愬之魯見孟子而藏氏沮之人之無良命何關焉天縱將聖五十知命淵乎其智穆然其天而命之玄妙難與象道君雖造命而天命則可畏數則吉凶而治亂則在人不修其徳如命何哉嗚呼毋道頹波氓俗日訛樂天無人談命漸盛卜以決意皆務禍福之預知禱之久矣罔見順理而俟命魚山之擊鼓雷鳴蜀肆之錢債雲委弊習已痼救將奈何曦娥匿曜百怪呈態大逵榛塞邪徑成路自夫王道旣熄而聽衆說之自聒正學旣廢而溺群蒙於禍福欲求斯弊惟在反經誠使醒群蒙於旣醉揭皎日於方朦忘情於得失順受於禍福修其在我以聽乎天則靑囊妙法莫售其說衛巫神方毋以誰人居今之世而反古之道矣一篇將圓更贄餘意三代以上禍福觀其所行可卜其窮達而三代以下禍福窮達皆在於命宜貴而或賊宜賤而或貴譬知求魚混泥濁水者先得涉險冥途失足者斯墜人皆謂禍福懸命吉凶緣數自修者怠談命者盛雖勢使然而其亦有關於世道之污隆歟謹對</Answer>
			</Answerdata>
			<Additionaldata></Additionaldata>
		</Work>
		<Work id="22">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>권오(權悟)</Name> 
					<Courtesyname>복초(復初)</Courtesyname> 
					<Pseudonyms></Pseudonyms>
				</Person>
				<Residence>미상</Residence>
				<Origin>안동(安東)</Origin>
				<Year>
					<Birthyear>1602</Birthyear>
					<Deathyear></Deathyear>
				</Year>
				<Grade>上之中</Grade>
			</Authordata>
			<Answerdata>
				<Question>問化民成俗</Question>
				<Answer>對愚也新從下土來不知邦國治歟不治歟不知風俗之美歟惡歟問之於卿大夫問之於士庶人則皆曰方今之時君堯舜也臣皐夔也宜其民熙皞也而反乃風漸曉矣俗漸漓也愚也始聞之疑終愧而歎曰俗不能自善而善之者在敎敎不能自行而行之者在人人不能自用而用之者在徳有是德有是人則敎斯行而俗斯美矣今之所以化民成俗者或有關於斯三者歟思以一得之愚仰首一鳴者久矣今承明問揭此爲目愚敢展底蘊而爲之說曰惟天生民無主乃亂惟天生聰明之后而俾乂爲蓋爲君之道莫大於化民成俗而化民成俗之本其大有三一曰徳二曰敎三曰人敎不行則民不得以化矣人不得則敎不得以行矣德又用人敷敎之本也唐虞三代之所以能盡化民成俗之道夫以其有是人有是敎有是徳而爲之本也漢唐後世之所以不能盡化民成俗之道夫以其無是人無是敎無是徳而爲之本也是故古之人君欲化民成俗者必先修其化民成俗之德而又用其化民成俗之人以行其化民成俗之敎故府治也至於比屋可封而化民之治成俗之功於是而至矣雖然徒知茲三者之爲化民成俗之本非二帝三王化民成俗之德其所以置諸任者或非二帝三王化民成俗之人其所以施之敎者或非二帝三王化民成俗之敎而民之化俗之成終不可得矣苟能修是德用是人敷是敎無所不用其極而莫不以誠以實焉則何患乎化民成俗之不唐虞三代若也請因明問而白之書曰克明峻德又曰明明揚側陋日嚴祗敬六德又曰有能奮庸堯之所以克明舜之所以祗敬者無非化民成俗之德堯之所明揚舜之所奮庸無非化民成俗之人其所以敷五敎諧八音者亦莫非化民成俗之敎則宜其有於變之俗丕應之民也卓卓乎無容議焉三代以降人君之所修所敎所用者無是德無是敎無是人則其所化之民所成之俗亦何以如唐虞之盛三代之休乎漢之文帝章帝唐之太宗恭儉則有寬厚則有戡亂則有矣然而德尙黄老治漸頹靡行雜伯道則其所德其德非吾所謂二帝三王化民成俗之德則其所用之人所施之敎亦必非二帝三王之所以化民成俗之人之敎而其所成就者文帝而止耳章帝而止耳太宗而止耳至於宋仁宗仁厚愛民終始如一則猶爲彼善於此而其所修所用所施者亦止於宋仁宗之所修所用所施而已如欲幷而同之於三代之治則不幾近於點鐵而成金乎恭惟主上殿下稟上聖之資撫中興之運拔之亂而反正挽至治於衰世待物而盡推己之誠恤民而彈若保之仁改紋易轍而宿弊祛矣振頓修舉而網維立矣愼險德修厥身者無非二帝三王所修之德抉綸紀立網常者無非二帝三王所垂之敎也而其所登庸於左右者亦無非二帝三王所用之人則是宜德敎行於上風俗美於下昭明恊和之民不獨聞於昔時於變時雍之化可復見於今日而奈之何君三代之君而民不能三代若也政三代之政而俗不能三代若也妹土之舊染猶存國家之新化猶斂人心漸澆欺詐之風盛矣世道日汙偷薄之俗痼矣冠攘姦究殺人于貨者商紂之遺俗而踵相尋於明時怙侈滅義服美乎人者元聖之所戒而禁不行於昭代甚而至於咀呪成風而綱常之亂獄滋豊亡命疊跡而凶逆之外叛不絶是何當維新更化之日而有反常逆理之妖耶愚不敢知是關於時運而終不可化耶折亦導率之方有所未盡而然耶嗚呼大寒之餘必有陽春文武之德終化周民則愚以爲導率之方有所未盡而然也何則難化者民也易化者民也是以桀紂興則民興暴湯武興則民興仁觀感之效捷於影響矣雖然民者至愚而神其於轉移之際施設之間一有所未盡則所令反所好而終無以成化民成俗之功矣噫化民成俗之要在於垂敎垂敎之本在於用人用人之本在於君德而今之民不化俗不成如此則愚恐内之疇咨經幄者外之承流宣化者無非一帝三王所以化民成俗之人内而國學之敎外而庠序之訓非二帝三王化民成俗之敎也君者臣之表也上者下之則而民俗之偸薄如此則其所以建極而導率之者亦恐不能盡二帝三王之所以化民成俗之實德也名者實之賓也僞者誠之反也凡事之不能盡其實盡其誠者名而已僞而已今所以施之於敎用之於朝修之於身者不能盡其二帝三王之所施所用所修之實則是亦名而已僞而已矣無惑乎民之化僞而俗日以斁敗也誠能於燕閑蠖濩之中其所以修之身者能盡堯舜禹陽文武之克明祗敬日新又日新不已不二之實其所以登庸於朝著羅列於岳牧者亦莫不盡其華夔伊周師師訓迪之實則桴鼓之效風草之化自臻於雍熙之域可封之俗矣斯民也所以三代之直道而行也苟能以三代之民興三代之俗則何患乎民不三代而俗之不三代乎篇之末矣更以未盡之蘊申誥于終嗚呼陸贄有言曰風俗之美禮讓爲先禮讓之行朝廷爲是朝著之間傾軋成風朋黨之禍甚於牛李無望乎同寅協恭之盡其實共和相讓之有其誠矣如是而欲望民之化俗之成亦未幾於南轅而北轍乎如欲興禮讓善民俗而躋國步於和平之盛是雖在於吾君之修德亦惟在於執事之能相讓於朝而相遜於德耳孟子曰惟大人爲能格君心之非苟能格君心之非則化民成俗其如視諸掌乎謹對</Answer>
			</Answerdata>
			<Additionaldata></Additionaldata>
		</Work>		
		<Work id="23">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>유도삼(柳道三)</Name> 
					<Courtesyname>여일(汝一)</Courtesyname> 
					<Pseudonyms>산암(散菴)</Pseudonyms>
				</Person>
				<Residence>미상</Residence>
				<Origin>진주(晉州)</Origin>
				<Year>
					<Birthyear>1609</Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問四時推遷天道之常而一年之間各有名節是皆曆象所據而天以節示之耶抑觀察隨感取以名之者人耶葭灰子陽始誰推側而一緣添刺又何功用耶月正元日格于文祖者何歟符祝迎新特盛於後世者何歟百五禁煙或有進退者何歟香火紙牋仍成通祀者何歟曲水流觴流傳勝迹者何歟長安天氣愼勿近前者何歟設名浴佛始於何時而好事顧燈亦何所攄耶秋千蒲酒一何耽樂而競渡飯筒亦有何意歟銀橋烏鵲此語誠然乎作文乞巧其意何求歟月盈潮滿必壯觀於中秋者何歟考較試院至作詩而相催者何歟菊囊登高不幾於虛誕而葛巾胡床獨取岑寂者何歟至於淸明上巳除社伏臘逐節喚做輒取爲娛有若人事之不可闕者然是果樂天順時之常道歟抑人心易流襲因爲常不自覺其循俗而然歟若夫閑散流連讌遊相尙則或至於濫觴生事艱難不遑自逸則或至於愁嘆亦或萍蓬思戀只增感時之懷水旱師旅頓失平生之願則猶可以賞心爲歟伊欲天時順序萬物欣欣各適其樂四時佳興與人同之而卽免怠傲之譏共誘春臺之化亦必有其道歟願聞之</Question>
				<Answer>對嗚呼天其運乎地其處乎四時之行如有推奪而自不能已乎良者何辰吉者何目孰施設是孰名目是孰居無事推而行是意者其有主張者存乎愚也徒知世間之樂不知天運之行思欲與先覺者卞今承明問有以起余平生今日卽愚之良辰愚請感嘆而言曰天以四分時十二其月三百其日而一年之間各有名節蓋炎涼代序氣候遷轉天時之所變擙人事之所觀感者自不能無心則此佳節之所以名也嗚呼或寒或暑者乃天之常而指寒而謂冬指暑而謂夏者乃人名之或明或晦者乃天之運而指明而謂晝指暗而謂夜者乃人名之則天非有意於佳節而擇節之佳者人謂之佳爲旣謂之佳又爲之名則悠悠世間豈無他日而人之興感必於其時故古之人或歌於斯或賦於斯酒食於斯祭祀於斯或出於古今傳記或出於時俗流傳雖非天之命亦可見時義之遠也雖然古往今來其節則一而俗變風移人事不同故蕩而忘返則樂流於淫窮而失所則哀失於傷一馬宇宙哀樂哉何樂者常少哀者常多佳辰令節不足以起吾人之感也然則日有何名而人以爲名節有何情而人遇之有情彼佳節者其亦待人而名乎其所待者必有所待而然乎使一世之人逢時節之變而得哀樂之正者愚未知若之何可也意者君子之風也愚請以見於載籍者明之在冬有一陽葭莩測候古之制而一線添刺晉唐之風也在春有元月格于文祖舜之事而符祝迎新後世之俗也百五之時卽爲寒食有進有退者節候之變而紙牋招魂者追遠之意也三月之三是爲三日蘭亭勝會古人之跡而長安麗人譏刺之詩乎夏之孟日涉乎八而有浴佛觀燈之擧夏之仲日涉于五而有鞦韆竹筒之俗銀橋天上乞巧人間者七月之日七也月夜觀濤試院催人者八月之日望也九日登高人人盡樂則獨醉胡床是亦何意噫灰飛竹管則陽氣可候刻長宮漏則女工富揆擇日告廟重其正統祈福排日無乃浮群一氣消長可見進退之候天時變異得無感愴之懷乎曲水之遊以筆而名也麗人之詞以詩而傳也彼佛何人非吾徒也觀燈末事不足道也秋千蒲酒不過一時之戱而楚江投黍爲靈均也仙槎路絶孰窮河漢之源而乞巧成文則非柳州乎今宵一年正宜觀濤而作詩相催則可見古人之興佩菊登山或近虛誕而葛巾高臥足知岑寂之懷至若淸明也上巳也除也社也伏也臘也皆是一年之佳節而盡爲歡樂之日則愚未知因時樂天而自不能已乎抑未知流於習俗不期然而然乎嗚呼不易者天時而易變者人情故一歲炎涼時節依舊而百年人世哀樂相承故怙侈荒淫不念太康之戒則濫觴之弊生爲艱難酸苦不得朋酒之歡則愁嘆之思生焉不獨此也或萍蓬異路南北隔絶感物懷人只增思戀之情或飢饉荐臻兵火連仍流難辛苦徒深不辰之怨若此類者逢良辰而戚戚見佳節而悽悽猶怨節序之易環則猶可以賞心爲哉噫節豈有異所遇不同龍山落帽興非不足而茱萸偏插或悲一人之少城東踏花節非不佳而杜陵靑草或起難別之恨何令人之興感一至此哉然則節不能樂人人自樂其節人不能自樂君使之樂之吾意在上者因天時順人情樂天之樂又及於人則天時之旣順而人氣之亦和欣欣然皆入於泰和之域矣向所謂荒淫之弊愁嘆之思何足道哉嗚呼良辰佳節何以謂之良且佳也豈不以天之節候此之爲最人之歡樂必於今日歟由是觀之我國之無良辰佳節久矣仰而觀之天之氣戾矣俯而察之人之氣索矣若是而謂之良辰佳節可乎誠能自上無失天時陰陽順序邦國理平物阜民安皆得其樂則一年之日摠是佳節何必曰三月之三五月之五七月之七九月之九乎執事倘以爲可何不轉聞于上謹對</Answer>
			</Answerdata>
			<Additionaldata></Additionaldata>
		</Work>
		<Work id="24">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>윤선도(尹善道)</Name> 
					<Courtesyname>약이(約而)</Courtesyname> 
					<Pseudonyms>고산(孤山)</Pseudonyms>
				</Person>
				<Residence>미상</Residence>
				<Origin>해남(海南)</Origin>
				<Year>
					<Birthyear>1587</Birthyear>
					<Deathyear>1671</Deathyear>
				</Year>
				<Grade></Grade>
			</Authordata>
			<Answerdata>
				<Question>問四時推遷天道之常而一年之間各有名節是皆曆象所據而天以節示之耶抑觀察隨感取以名之者人耶葭灰子陽始誰推側而一緣添刺又何功用耶月正元日格于文祖者何歟符祝迎新特盛於後世者何歟百五禁煙或有進退者何歟香火紙牋仍成通祀者何歟曲水流觴流傳勝迹者何歟長安天氣愼勿近前者何歟設名浴佛始於何時而好事顧燈亦何所攄耶秋千蒲酒一何耽樂而競渡飯筒亦有何意歟銀橋烏鵲此語誠然乎作文乞巧其意何求歟月盈潮滿必壯觀於中秋者何歟考較試院至作詩而相催者何歟菊囊登高不幾於虛誕而葛巾胡床獨取岑寂者何歟至於淸明上巳除社伏臘逐節喚做輒取爲娛有若人事之不可闕者然是果樂天順時之常道歟抑人心易流襲因爲常不自覺其循俗而然歟若夫閑散流連讌遊相尙則或至於濫觴生事艱難不遑自逸則或至於愁嘆亦或萍蓬思戀只增感時之懷水旱師旅頓失平生之願則猶可以賞心爲歟伊欲天時順序萬物欣欣各適其樂四時佳興與人同之而卽免怠傲之譏共誘春臺之化亦必有其道歟願聞之</Question>
				<Answer>對愚也當節近端正月之時思佳節古所用之句雖衰病牢落不能無發興於懷者矣執事之問正及於此此所謂時然後言也敢以不識時爲辭而不以天人之際疏節之言仰復萬一乎竊爲之說曰自混沌旣判陰陽旣分之後一元流行五行迭運氣候於是而有盈縮寒暖之代物化於是而有榮枯盛衰之異人事隨化而有變人情隨遇而有感此節日之所以有名也然天道無心而運於上人物隨運而應於下是所謂不期然而然莫之爲而爲者也夫豈有天命之諄諄人爲之區區也其間隨或有無稽之俗鄙俚之習亦不害於因時隨俗故朱子有獻以時食之禮孔子有非爾所知之訓此節目之所以有用也雖然物阜民安而無以節之則或有流連濫觴之憂世亂時歉而不得其常則適爲愁嘆感慨之資此節日之所以觀世變也然則使天道不失其節人事各安其節物各熙熙逐節宣和者抑必有所主張而其亦係於王政位育之功人主中和之致歟愚請節節條陳灰測子半肇於造曆功添線一出於賦事文祖之格改元古法符祝之迎立春俗例寒食進退隨至計日紙牋上塚以時追遠流觴傳勝迹因右軍之淸眞雲幕戒近前惡承相之勢焰八日洗金人與佛法而俱生九街燃玉蟲比傳燈之相印雙繩御風酒泛菖花恣遊樂於天中九歌涉紅絲纏竹筒求忠節於水底烏鵲塡河淮南怪誕之說瓜果乞巧柳州憤激之文一年多之明月天下無之壯觀固世人之喜寓觀海古難必之會合邦兩得之此景宜蘇子之勸添蠟燭佩茱萸而度厄登高之仙術荒唐引壺觴而自酌據床之逸興可想至若桐始華之節禊水上之日年將盡之夜燕去來之時金氣之病也百神之報也或樂光景之好或悼歲月之逝或餕歆嗅之餘其所以歌於斯舞於斯酒食於斯雖非人事之不可闕蓋亦人情之所必至也然今我不樂日月其除好樂無荒良士瞿瞿則不違於樂天順時之常道而不解文字唯醉紅裙雖樂一餉有如聚蚊則何足與議於樂天順時乎古人所謂同行異情者此也歟又若閑暇則有過於流連之失艱難則有不遑自逸之嘆是固常情之所不免而況萍蓬異城之人瑣尾流難之子則有撫時之傷水旱飢饉之餘師旅騷屑之際則增感節之悲其所以感者愚亦感爲其所以悲者愚亦悲焉嗚呼節序之所以來者往者寒者暖者可娛者可惜者節物之所以榮者枯者華者茂者可賞者可愛者水之所以流月之所以明固無古今彼此之殊而人之遇節序也或樂或憂或歌或悲或樂而不淫或嬉遊無度不一其情者何歟靜言思之無非有關於世道之昇降時政之得失也禮圍之問不及於時務而節序乎諄諄者其亦意有所在而所謂言近而指遠者歟嗚呼使民樂業在君克綏厥猷惟后爲人君者苟知天地萬物本吾一體極其中而位天地極其和而育萬物使囿於兩間者無一物不得其所則憂者樂悲者歌無度者知節而怠傲之譏不難免也春臺之化不難致也篇將終矣又有獻焉古人云思則得之不思則失之人君之道其亦以思爲重乎何則當至日則思陽德之不可不養當元日則思托始之不可不愼當浴佛之節則思西天活佛之臣當觀燈之時則思化作明燭之詩當三月三日思恐有人無近前之丞相當五月五日則思恐有死葬魚腹之大夫以此六者思之不已則怠心自去敬心自勝而中和之治可自此而致焉位育之功自此而成焉其於使民樂天順時也何有謹對</Answer>
			</Answerdata>
			<Additionaldata></Additionaldata>
		</Work>
		<Work id="25">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>심제(沈𪗆)</Name> 
					<Courtesyname>자미(子美)</Courtesyname> 
					<Pseudonyms>사천(沙川)</Pseudonyms>
				</Person>
				<Residence>한성(京)</Residence>
				<Origin>풍산(豊山)</Origin>
				<Year>
					<Birthyear>1597</Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問云云 水利</Question>
				<Answer>對昔范蜀公判國子監取湖學法違水利齋使學者因其名而求其實於是多士輩出議者以爲此元祐人才之所由盛也嗚呼水利古制也旣利其民又得其士若蜀公者可謂漑其根食其實者乎今執事臨圍以水利爲問其亦范蜀公之意乎躬耕食貧之士感而爲之說曰先王之念民也深故農政爲養民之本先王之慮患也遠故水利爲農政之先蓋民必待農而生農必得水而乂恒晹之災非此則無以備之枯槁之苗非此則無以蘇之是以迨天之未旱相地之便宜鑿山築土廣設堤障之所納濬導豫儲灌注之用決西江以代甘霔之澤油然勃然免致焦爛之慘則信乎水利之最利於民天也雖然遇旱而施澤者乃水之利也豫蓄而待用者乃人之功也水不能自利而利在於人利不能自施而施由於人是以修治之得其道則有備於無患而旱魃不能虐修治之失其道則莫保於旱乾而歲功無所成然則水爲養農之先人爲治水之本如欲盡疏鑿之功而備將來之患則蓋反其本哉請白之滔天之害乃去宅土之功是乂而溝洫畎澮之斯濬則粒民之禹吾無間然七歲之旱大驚於懋德之成湯倬彼之章載詠於側身之宣王而桑林自責則甘雨斯應圭璧旣卒則旱害乃弭潤下之功雖闕於傳記而救災之道可見於聖王矣至若秦守治蜀而難推乃鑿魏臣守鄴而淸漳是漑瓠口之控注而每畝收種者鄭國之能也魏渠之穿開而在野騰誦者白公之良也若乃潁水一濁而竟族使酒之郞鴻澤奏決而遽召食羹之怨則利害由人何與於水噫周井一廢泰陌爭法而粳稻之利漸開於漢唐則上上之雍田反同於楊州之下下惟貞之兗賦或踰於冀州之上錯是果爲民興利之道能合乎古昔而有加於先王乎嗚呼代遠三代世入季世多桀小貊前後滔滔則可稱可法愚未之見矣愚聞良農能稼貴於多穫君子能言貴於知務請姑舍是試嘗談今靑丘一域環海爲國魏郡千里在在泉流楚州四境望望川澤況我列聖重民爲政六典經國之書載夏氏掌澤之規一部訓農之編備周禮水人之職占方內之山川就地理之高深土勢之就下則疏濬而爲之渠泉流之在上則塡槧而爲之堤設置之遠近咸藉於地官鍾畜之多寡備述於輿地黃閣之元老不以細事而親管之黑綬之小吏考其勤慢而上下之則其所以軫邦本之生理防未來之災患者方諸往古纖悉無闕是宜弘農穀熟旱不爲災太湖大堤歲計十萬白屋有生生之樂赤子頌穰穰之盛獨奈何周年或靳於累豊殷旱不免於斯極則公田之雨旣失於杏花之辰灌場之澤莫賴於菖葉之候內而畿服外而嶺海適路者相望溝壑者相連魏歲之凶不獨於河內魯禾之無遍慘於四境以至周民之孑遺殆盡於齊飢若此不已國何爲國嗚呼聖明主在上良長吏在下法未嘗不明制未嘗不修而水利之無利於民若是之甚何歟是果漢法之旣久而晉弊之斯生耶抑亦齊吏之率怠而魏綱之不擧耶古之水利利民而已今之水利文具而已古之官吏奉法而已今之官吏廢墜而已嗚呼浸灌之頃不過數千而得穀之之多猶過百萬則是何水利之獨利於古也地維三百戶盈數萬而稅入之實半不及古則是何水利之無益於今耶嗚呼蟻穴不戒則終至於漂堤尺溜不斷則終至於穿石今之水利之弊豈無積漸之源乎在昔治水利也必擇都水之官專任而責效故百畝之田夫以時而易奚今時則不然問其官則勸農之官也問所掌則堤堰之司也沃土膏壤盡入於戚里之屯莊尺波句流先灌於富人之田疇嗚呼瀦澤之設豈端使然哉官吏之任徒有其名矣嗚呼法制之不擧也旣如彼官吏之廢墜也又如是則赤土之飛塵玄龜之坼背無怪於年年而使此有利之水利終歸於無益之文具者名無足怪矣嗚呼堯水湯旱聖世不免而驚心慘目在今尤甚今年之患卽今之患也來歲之憂有甚於今則毖後之患端在於今矣誠能九重恢則哲之明三銓重精揀之道則簡溫良慈恕之士寄牧守令長之職白苛之舊坡得如李勃而治之餘杭之新堤得如蘇老而修之適其耕耘之時酌其瀲灔之波雨澤之雖洽而常如大旱之日民生之旣蘇而常如未蘇之時覈其能否之績以憑黜外升之典一如祖宗朝故事則庶幾哉災不爲災農不失時南畝謳吟率多且漑之詠東郊觀稼極目如雲之盛廬江鄴下比屋而稱美漢吏秦守每人而揚名縱値可罪之梁歲保無載鼎之晉饑矣篇不已就乎更竭餘蘊焉昔晉國饑文公問箕鄭曰救饑何以對曰信夫救饑之策固非一途而信之一字似乎近矣以今觀之信知言矣今年之旱飢慘於晉國朝廷之失信甚於晉時則救飢之政捨信何以哉今此下民不信乎上者蓋已久矣自癸亥反正之初有宣諭布告之旨而自始迄今言不踐實因循之習尙存革新之擧無聞以其章章較著者言之戚畹之減稅權貴之給復報罷而不罷則民不信者此也賦役之層畓掊克之邪正告蠲而不蠲則民不信者此也內需之田民議汰而旋停忠勳之魚箭論去而不去則民不信者此也贜墨之刑始重而終貸量田之法纔今而中止則民不信者此也然則今日之朝廷雖有利民之政今日之民庶終無順從之心矣爲今日之計豈在於務信之外哉嗚呼此其大略也若夫潤澤之則在執事謹對</Answer>
			</Answerdata>
			<Additionaldata></Additionaldata>
		</Work>
		<Work id="26">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>조경(趙絅)</Name> 
					<Courtesyname>일장(日章)</Courtesyname> 
					<Pseudonyms>용주(龍洲)</Pseudonyms>
				</Person>
				<Residence>한성(京)</Residence>
				<Origin>한양(漢陽)</Origin>
				<Year>
					<Birthyear>1586</Birthyear>
					<Deathyear>1669</Deathyear>
				</Year>
				<Grade></Grade>
			</Authordata>
			<Answerdata>
				<Question>問文體</Question>
				<Answer>對愚嘗揚扢乎古事竊自慨然曰吾生也後地且左矣已不能講業於齊魯之間而沈浸乎文學之未則就一代好古君子磨光而上下之斯快今先執事生當我東文明之日儼然辱臨乎策士之庭而以文體爲問富哉問也愚可以吐吾素蘊竊謂圓者天之體也方者地之體也文用於天地之間則不可以無體也唯其體有二焉曰艱曰易也蓋旨奧而辭簡者艱而其流也爲奇辭達而理明者易而其流也爲順是以古之作者有艱易之別有奇順之流惟其所設各有適可夫豈若後世之探求隱僻而爲艱掇拾糞壤而爲易哉雖然旣曰文有其體則吾未見其得也所謂體者何講明義理而已請因明問而臚列焉繼天而畫則文王演亂臣盛則聖筆嚴如其奇也如其簡也風雅之詠性情之發也盤誥之作告下之言也信乎灝灝信乎噩噩何敢容議於其間哉檀爲考工記禮而分職語孟庸學明道而語常經傳文體固有異也丘明二傳內外有分推占者浮誇畫策者襄蕭素臣而已烏可引繩於古聖之體法降而至漢則子長雄視於違元之間孟堅俊拔於東京之始造化自出者子長之筆也人巧極天者孟堅之文也大抵如此而其他劉中墨之平暢賈董暃錯揚雄之奧深浮衍各極其體則眞所謂兩漢之文也昌黎先生唱古文而起衰則俗下是祛六一居士變一代而爲雅則險傾力排二子之言異而同也明興有大焉家莊古壁人唱白雪文章大家其數有十有若崆峒子之反正先秦有若陽明公之尊性爲文最先其鳴則其他羽翼而接武者殆未殫論而所主之歧於斯決矣噫鹿門荊川步趨韓歐則不得不染指於陽明滄溟鳳洲欲跨遷固則不得不左祖於北池愚生謏聞惟是而已惟我東方隱在東海而奎躔所照不下中華麗代七賢可謂盛矣然類未免食宋元之久陳則愚不欲觀也式至我朝列聖右文代不乏人畢翁崖老倡業於前簡易崔子拔華於後復古文之盛幾乎至矣雖然後之評者以佔畢爲歐蘇之流以簡易爲班史之班則愚未知此論杲有得耶嗚呼世之爲文者何限有以鉤童棘句爲古者有以敷腴朗暢爲宗者二者何莫非學古之道而然而鉤棘者恒失於艱滯敷腴者恒失於率易所趨則異而所失則同也執事之意愚何間然古之體愚嘗耳剽矣敍事則貴乎簡禹貢其體也出命則貴乎盡五誥其體也明道則貴乎當子書其體也亦何嘗不奇也亦何嘗不順也均乎聖賢之言也韓子之有見乎是故爲此無難易之語乎顧聖賢之言由何而得此體也文人之文由何而失此體也聖賢先明乎義理之本而吐辭爲經則自不得不爾文人事專乎詞藻之末而背乎義理則亦不得不爾此程子所謂聖賢有是言則有是理者也然則世之學者不業文則已如業之則莫若先明乎義理之源理穢於性情之田談經傳則曰吾心之義理也詠雅頌則曰吾心之性情也優游而浸灌之含英而咀華之若食其實者之必漑其根濬其流者之必導其源則發而爲文無非典雅而古簡字有字法句有句法篇有篇體自然之理無往而不達矣有何𤁧滯之患哉篇將有就乎猶有餘意則烏可以文辭辭遂爲之說曰堯舜在上則有典謨之文宣王側身則有吉甫之作風雅之頌行可待矣以吾觀乎今日文士之文亦不易得矧乎義理之文乎無乃菁莪之化有所未盡耶執事不入告而振作於外耶謹對</Answer>
			</Answerdata>
			<Additionaldata></Additionaldata>
		</Work>
		<Work id="27">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>이회보(李回寶)</Name> 
					<Courtesyname>문상(文祥)</Courtesyname> 
					<Pseudonyms>석병(石屛)</Pseudonyms>
				</Person>
				<Residence>안동(安東)</Residence>
				<Origin>진성(眞城)</Origin>
				<Year>
					<Birthyear>1594</Birthyear>
					<Deathyear>1669</Deathyear>
				</Year>
				<Grade></Grade>
			</Authordata>
			<Answerdata>
				<Question>問兵家長技</Question>
				<Answer>對愚也嘗夢遊兵家揖萬古群雄於干戈矢石之間彼其目如飛電氣如虹霓挾劍軒天揚厲叱咜而各自矜其長技聽其言考其則虛其木腹首尾相接者舟其舟也其聲如雷其轉如蓬者車其車也萬杵響空功奪天成岳瀆蹄間三尋方集輿地群龍凝霜者耀日者飛空者橫槊者精則精矣其言也壯其用也備及其相乘雌雄不一則雖大男子裁如嬰兒耳夫燎原之火救之以火何嘗⿰火+威滔天之水救之以水何嘗濟愚竊以此若兵家者流徒知各長其長而是求全勝之長也幸有起予之問及之盛哉求全勝之義也愚請推執事之意而爲之喩竊謂國於上古玄黃之間者觀風電擊搏之象而兵用於天地之間則世之用是器者隨其土各求其長計亦得矣然而以其長攻其短者每求於城池器械之中則是以兵止兵兵何嘗止嗚呼兵刃相接塡然鼓之制勝兩陣之間者惟患城池之不吾固深器械之不吾精强眞若可以威風大動兵聲遠振四夷之首可致於北闕之下矣遂以此乃曰冶其長技是城池賢於堯舜之干羽器械優於湯武之仁義也卒至臨陣衆寡相懸先顧曳兵之地乃曰非我也兵也噫是果兵之罪耶愚恐罪在於長技在於城池器械之間而不自覺其短實在於長技中也若使三代之君復起何嘗就隍池而求其險執器械而求其精以長短之技區區與夷虜較哉三代用兵長技其諸異乎今日之長技乎舜曰而難壬人蠻夷率服益曰惟德動天無遠不屆先儒繼之曰王者之兵以全取勝有意求制勝長技者曷爲舍三代之聖君而俛就兵家喙長城池舌乾器械不自知大方家之所短耶夫已多乎道愚請列白之夷虜古與中國竝驅而出之乃先王之政也漢武好大焉窮兵絶塞之外而晁錯長技之論及之漢武則善矣奈先王不務何載濟天下之路舟車之功用大於黃帝而子午之制技霧涿鹿則聖皇之智尙矣何論夷而有君造⿰舟+覽圖伯則春秋所略制何足詳自矜兵車乃黷之始而其制載於詩則愚何更聒上威刀槍自衛之術而漠不志兵故世無傳焉征越樓船創載水兵伐吳龍攘容可萬斛是皆僻於舟車之制而視先王大相遙迋得民政保晉陽尹鐸之長技有死心全卽墨田單之能勝也抗義激人堅守要衝張巡之用兵不假於預備固守城池以賊拒漢陳倉之用長何足問也兵戒深入窮寇之勢其何長大斧斫馬世忠之兵一何壯也嗚呼陳倉之守幸耳兀朮之敗固耳㤼如張許韓將軍輩使不得奏功短之凱爲唐宋君一慨然有天下以來有夷狄自制兵以後相功擊今我祖宗國處東華胸蕩扶桑之海背接義河之水聖人食乃肝爲之城池星羅碁布者皆金湯也作之舟車浮海運陸者皆軍容也至於軍務器械備邊設於內諸鎭置諸外日夜其人講論之此制勝得其案也聖人不得已用兵帝王在守四夷聖人省干戈而病之乃曰以吾所長攻其所短在德不在兵不但求諸兵家謀民心誕兵之式至于今二百年餘此全勝得其道也然而勢在龍蛇島夷一呼南開失守塵犯九廟經亂以後國之大憂非南則北往年懸軍之禍如踏無人之境回視平日制勝之具則武夫喪其勇利鏃失其銃長城無色野渡舟橫是何全勝之世反無一勇士從事兵家之長技辦一策以濟之耶愚嘗究其源而做今日吹虀之策曰文恬武嬉將不知兵龍蛇之災厥咎在人子遺餘氓各自其心丙丁之亂言足痛惋然則今日制勝之長技其將求諸城池乎求諸舟車乎山谿有陰水陸有光則愚之所謂長技不獨在此也抑將求諸弓馬乎求諸火炮乎抑甲楯耶劍槍耶我國之長技固稱弓馬業已精矣火炮之用倣諸中華術亦得焉甲楯也劍槍也此等光械蓋亦有之矣家之以長攻短者我國盡之矣特患用之者無其人城池也器械也我國備之矣特患成之者萬其心是故望風奔漬者皆昔日坐堂講武之身也卽戎旋踵者皆昔日各私其身之氓-也執事視愚生所言如漠朝以賈生之策爲太過之說則前車其不在丁卯耶嗚呼今日有制勝之形而顧制勝之算恐未盡也有是城池有是器械有是制勝之形而何苦不就其形盡其實耶一號令之間旋旗危變得將之功用然乎一赤心之推子弟爲兵修德之極效此也孟子所謂可以制梃以撻秦楚之堅甲利兵者果非兵家長技中實長技乎孫子五事百道李靖五當首言寬恤執事憂之民心之失無形之敵也愚也憂之斯民也可近不可下今日之民蘇而未盡蘇今日之民衣而未盡衣今日之民穀而未盡穀一日飢有死之心一日寒無生之氣驅如此之民有事於南北愚恐國家之憂不在南北而在民心也執今日制勝之論者勿以長技求長技得民心爲今日制勝之長技則禦戎之上策亶在此乎謹對</Answer>
			</Answerdata>
			<Additionaldata></Additionaldata>
		</Work>
		<Work id="28">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>이유(李烠)</Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade>上之下</Grade>
			</Authordata>
			<Answerdata>
				<Question>問云云 文房四友</Question>
				<Answer>對愚也以文會友非五非三在十去六滿八除四平生戀戀久有故人心矣携來今日有問及此噫知我者是友也起我者執事也請與是友諄諄焉可乎竊謂人於天地間其不可以無友而文房之友文以別名之友之時義遠矣蓋硏磨而爲德揮灑而有功點掇焉是資光潔焉是取動靜相隨左右不難則交際之間顧不重歟是以古之君子資其切磨貴其摸畫得膝漆之益愛輕素之質生處而必偕磨戛而相須以之而竄定以之而述作則取友之道爲如何哉雖然是友也不求於友人自友之是友也不能自用人惟用之得用其道則是友也得矣用非其道則是友也狂矣用之者人耳彼何與焉誠能以道而友之以道而用之不陷於私邪不乖於正大毋淫末技務歸至道則友之道思過半矣請因明問而粗陳大都曰若風驪負圖書契代繩國史載言方策斯作則惟我四友古人古人若夫寶有龍尾往牒攸載珍稱栗尾昔賢所誇龜杵龍煤取號非常七尺雲孫得名非左欲求其詳於傳有之至若傍搜古今著爲世譜者博洽君子也寓言邪正行格君心者誠實學士也一時品題千載不易作賦高談設問客卿者吐鳳侍郞也爲詩盛誇擬支百年者呑龜男子也設有優劣何足煩論不洗凝塵其意有在家莊作銘取譬不遠寓意不同蓋可知矣騰價都城蘇雪堂文從葬昭陵王右軍筆二者輕重不欲多談嗚呼惟玆四友匪人伊物旣無聲音寧有笑貌弘農石子漫能墨面中山毛君只解免冠磨頂放踵有何取於陳玄愛質輕薄不足觀也楮生無聞切偲之功不見損益之效而非其友而友之命以名而名之者豈無其意乎噫磨肌戛骨與之先後者友也而是友也有之左提右挈同爲出處者友也而是友也有之無箴規而有講劘之益不勸諭而存啓發之道則以人友物而不爲玩以物友人而不爲亂無人無物無彼無此理之所存友之所存也吁書札於儒固是細事而用之得其道則可矣不必歸罪於是友而絶之暴也物不求人而人自友之物非隨人而人自以隨則亦非怜之而强呼之爲友也公私簿記咸賴是友而貴賤賢愚無不見請則若是乎斯友之善與人交誠不可須臾離也然雖是友也不能擇友唯人從之是友也不能自用唯人用之大用之則大小用之則小君子友之而爲善小人友之而爲非周孔友是友而刪詩書定禮樂佛老友是友而鼓虛無肆譸張友韓柳而著千篇無益之文者是友也友程朱而述千古經世之訓者是友也用之者人也有何與焉誠能以道而待之毋陷於私邪務歸正大友是友於詩書禮樂而務講其宗旨友是友於道德義理而不馳於他歧卷中賢哲與斯友而對之人間公論與斯友而傳之登朝則友之而爲伊尹之訓周公之誥在野則友之而爲仲舒之策劉蕡之疏無從遊於詠月吟風無托契於雕腸繡腎則友之者不失其道而爲友者亦其德無愧四友之名可比五倫之用矣嗚呼愚也寡友者也息交絶遊掩門窮年痛波瀾之飜覆悶張陳之豺虎不友於人惟友於物者久矣今承明問我心戚戚噫對面九疑方寸楚越爭吟爲風之篇久絶流水之絃伐木之詩不歌斷金之義無聞浮生末路豈曰友之云乎吁友於物而不得其道猶可說也友於人而不得其道尤有甚焉誠願奉雲門於九重膠明友於天下道德以相信禮義以相接則五典之敎可復見矣執事倘以爲可轉聞于上謹對</Answer>
			</Answerdata>
			<Additionaldata></Additionaldata>
		</Work>
		<Work id="29">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>윤명은(尹鳴殷)</Name> 
					<Courtesyname>이원(而遠)</Courtesyname> 
					<Pseudonyms>사정(思亭)</Pseudonyms>
				</Person>
				<Residence>한성(京)</Residence>
				<Origin>파평(坡平)</Origin>
				<Year>
					<Birthyear>1601</Birthyear>
					<Deathyear>1646</Deathyear>
				</Year>
				<Grade></Grade>
			</Authordata>
			<Answerdata>
				<Question>問春 </Question>
				<Answer>對惟二月二十有四日執事先生乃於禮圍拈出春之一字用告韋布士是日也和雨施惠風暢萬物欣欣然有向榮之意噫執事之問可謂時然後言足以感發人之志矣敢不盡言於今日乎竊爲之說曰今夫天定四時成歲以春爲之首蓋春者全天之和而以氤氳爲其氣以發育爲其德化化焉生生焉因其類而播其形焉是以萬物之生咸得其和昆蟲之爲昆蟲也草木之爲草木也莫非春之所使然也然則夏焉而所長養焉秋焉而所成實者皆始乎春而資之者也雖以天之大非春無以布其德而物莫之生欲長而不能長欲成而不能成終至於天不能爲天而歲不能爲歲矣雖然春之用和爲貴夫物之必於春而生之者無他焉是善布其和矣嗚呼天工人其代之苟能以春之生物之元反諸己而爲之仁擴而充之則吾人亦自有一段之春矣及其至也天地位焉萬物育矣▣(請)白之在五行則木爲本而屬之於春在四德則元爲長而屬之於春在五性則仁爲長而屬之於春至於耳之於聲也目之於色也口之於味也鼻之於臭也隨所遇焉有所犯焉先儒之論旣有所定則愚不必煩也若夫王者體乎天而立其極順乎時而行其令着之於月令等書其義則愚竊取之矣皆可爲後世法春王正之相須以夏之冠周也時典月之當政以周之政正也聖賢之意槩可見矣慶賞之典順陰陽之功故其行也以春賑貸之恩感時物之樂故其順也以春周帝之文漢帝之詔皆其適時之宜而然若拘於此可賞而不卽賞可恤而不卽恤必待春而後爲之則其亦固矣夫安樂主人指三王而爲春河南夫子號顔子▣喪生距聖人千有餘年而想其氣像如在於春風和煦之中則其所擬議亦可想矣烝哉今日聖明當宁發政施仁光覆八方欲使庶類各得其所熙熙焉皞皞焉咸囿於壽域之中春臺之上奈何邇年來求之人則慘而不舒求之天則災異繼而疊見焉治化之不應至於此何也今有一者之說曰天下之生久矣以時而考之則殆若已屆嚴凝之候如其施其仁而專於惠則是固無以異於當秋冬▣▣▣▣▣▣▣(陽)▣(春)乎▣(發)育萬物貫徹四時不如先立乎仁以爲體元之道也於斯二者愚亦感慨於平昔而熟籌於心者合而論之曰自夫有天地而觀之則時已暮矣春已過矣固不可行春之事於非春之時也然在天之元無所不包在地之仁亦無所不包元之所在非春而自是一春仁之所在非春而亦自是一春苟信其天地早暮之說徒知古時之爲春而謂仁不可行於今之世則後之人皆不得爲仁乎噫以愚觀之體天爲仁今時則易然何者夫大寒之後必有陽春越在癸亥之春天命我殿下以布其德民歸我殿下咸被其澤蓋天與者以其仁而民歸者亦就其仁也今日卽殿下之陽春也如欲施仁政於民蓋反其癸亥春之初心乎苟能知夫元爲善者長而爲其生物之心於春推之於己而以仁爲其心由於心發於政者如春之於物也以雨露爲之澤而發揚焉昔之寒而蟄者今則遇陽春而動焉昔之凍而餒者今則遇春澤而飽爲則以至萬物各得其所矣篇終又有獻焉發政在君行政在臣必也堯舜之君體元於上皐夔之臣調元於下然後可以贊天地之化育而與天地參矣嗚呼鼎席之上果有如皐夔之臣乎如有之則何不理陰陽順四時挽回世道以復太古之風也哉三皇之爲春愚生亦切願見於今日執事以爲何如謹對</Answer>
			</Answerdata>
			<Additionaldata></Additionaldata>
		</Work>
		<Work id="30">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問建中</Question>
				<Answer>對嘗觀於天之象惟辰居四方之極象星環而拱之若有所取正焉辰居於此星拱於彼何也所居中也噫此可與君人者道乎君惟辰也民惟星也君不以正民何所取正愚固民之一欲以上承吾君之中也今執事以中問求其建之之道其將以贊吾君之用中乎此義後世無傳爲愚未之聞仲虺告君之書嘗見其略也請衍義之嗚呼人君體天作民之道曰建中允矣建中蓋天以是由予吾民民旣莫不得之惟其有欲因物以遷不克自由不有表率之豈復能反於是中哉是以惟聰明首乎物以其中建極于上表正于四方而大觀在下下之人顒然趨仰之惟王之中是自以爲中擧天下之中而會于中歸于中人君建中之道其至矣乎然而吾之中有以盡吾之實足以率人之中已旣不能盡安能建之於彼必也先昭吾大德以立中之體而直之以天理之正與之以天理之宜禮與義交相讓而內外合乎德動而爲天下則此乃建中之極切也明此義而作極者其惟古先哲王乎然則建中所以一彼之不中而合吾中也禮義所以盡吾中而建諸民也欲建其中而舍禮義惡乎可噫君而不能建中失君之道建中而不以禮義失建之道爲人君者肆其監于玆詩曰淑人君子其儀不忒其儀不忒可以正四國矣書曰無偏無陂遵王之義遵王之義可以錫民極矣嗚呼粤昔三皇肇建人極中雖未有名其義固有自矣易之五位書之治法無非極與中之訓則吾能徵之矣堯援一言建之之道也舜益三言建之之法也斯非百王之所遵守者乎禹傳心法而取諸人以合之湯旣執中而得元聖以自贊足以王矣不自作命而喪其所以建用智自私而梏其所由建亡亦晩矣多欲爲治則其心不正極何從立假義致理則其德不一中何足法其斯爲漢唐之君乎世無明君中之道寓於文字而宋儒能闡明之王明可以復矣而反歸諸空言悲夫噫由古及今中未嘗亡也興亡不同治亂相殊古能建之後則反之也噫用中之治其不在今乎勉勉我王四方之極望道如未見檢身若不及乾乾昕夕惟十年敦敍敬敷所以建此中之體也講論諮諏所以盡此中之用也則用中之治其在玆矣宜其四門穆穆百僚師師無有比德惟王之中而是何人用頗僻競爲淫用耶宜其南懷惠綏北懾威靈罔有越志順王之極而是何敢生侮慢狺然潛伺耶四維宜張而不張民心宜中而罔中習法之於變何時王道之蕩蕩抑何時哉噫中之不建乎上有聖明矣中之建乎太平無象矣識者未免於憂昧者仍以失望此執事所以惕慮而下詢布衣者歟嗚呼今不可不監于古而亦不可不監于後我不敢知曰治道協于古我不敢知曰治道同于後協于古而如此則我亦不敢知同于後而如此則寧不思所以反之之乎人君建中于上治成于下而建中不能盡其實無以標準乎民而成吾治也所謂實者禮以制心義以制事也不以禮節之中之體何以得其正乎不以義裁之中之用何以得其宜乎古之帝王用力于此中之所以建也後之帝王不能用力于此中之所以不建也今我聖上之建中其亦用力于此乎非愚之所能知然竊以事揆之也朝廷不一於和可謂得其正乎黎民不協于極可謂得其正乎四維之不張事不得宜也敵國之來侮事不得宜也禮以正人今失其正義以制事今失其宜建中可謂盡其實乎由今之時反古之治莫若盡禮義之實自上信能存心於禮裁心於義內之敬而思必合其正外以方而思必合其宜中之體旣立中之用乃著養之於至靜而發之於至動和理出其性物則修乎理則此建中之實也實旣盡而吾之中極其中立乎上而如象星之拱于辰莫不一於吾之中矣如此而朝廷不協和夷狄不來往民失其中國失其維者未之有也盍觀於禹湯之世乎嗚呼非建中無以盡君道非禮義無以建其中而是道也必學而後能學者精一之謂也學之道得師而後成師者如皐陶之臣也堯舜之生知而必以學不曰惟精惟一允執厥中乎禹湯之聖人而必賴師不曰學焉而後臣之乎故建中于民者以禮制心以義制事又能得師而德崇業廣非愚之言也仲虺之言也謹對</Answer>
			</Answerdata>
			<Additionaldata></Additionaldata>
		</Work>
		<Work id="31">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問武擧</Question>
				<Answer>對韓子處戰國世言曰寬則寵名譽之人急則用介冑之士今者所養非所用所用非所養信乎是豈獨戰國■然哉歷世之所同病而識者之所竊嘆也今果寬乎果急乎用果所養乎養果所用乎執事於是而有所感爲矣乎臨圍發策將以取文儒也何其以武科爲向講其養用之道也噫執事其必有所感矣韓子已言之矣愚固以文進者獨安得默然而已乎陸生曰文武並用長久之術也嗚呼武不可廢武有科固也蓋定禍亂者武也衛國家者武也由是而爲國者必取而用之用之之道非設其取之之路試其材拔其尤則無以盡來夫天下之俊傑以爲吾用而緩急有所恃矣設科之義顧不然乎雖然徒有擧之之名而不盡擧之之實則所擧者亦名而已非用武之道也其材之可用又安得兼備足使者乎是以無武擧之名而得武擧之實後世有武擧之名而無武擧之實此無異故古則先盡其實而後能食其實後世則反之也嗚呼所謂實者何也養之有素也用之有道也將欲用之而不能養不可也然或養之而不能用亦不可也旣不能養又不能用而徒欲取之以名則亦何異於不耘不穫而徒竊農夫之名乎然則能養而能用之方能得擧之之道而不失其所以名矣今之武擧也盍先其養用之實乎詩曰赳赳武夫公候干城釋之者曰化行俗美言能養之也又曰予有奔走予有禦侮釋之者曰智勇畢力言能用之也吾有所受之矣若昔大猷哲王御世所養所用旣盡其實罝兔而有腹心之好述獻馘而有嚴翼之長子賢才之進奚以科哉科之名後世之所設也而良家子之選知名者之募上旣循其名則下之進徒多 名也夫以翹關取而不識丁字者升非其養也以宏遠擧而才堪匡復者獲幸而用也武藝絶倫咸平選也策論試取寶元制也而老泉之說欲盡其實也文正之美豈以養爲先乎噫三代未設科而人材之盛如彼者自有其道則漢唐以來掄選之廣足以爲法乎有漢唐之名得三代之實我國家是已三歲而一大比爲中選則二十八焉其制有稽其取有法而遵而勿失足以盡武用才藝之特出勇智之卓挺並肩而立爲國家良哭於斯特也科之設豈徒然哉嗚呼南憂僭伺之蜮北軫狂噬之猘則武材之擧尤今日之所急也廟堂之務日究其取之之術猶以三歲之規爲未周也一歲或再之二歲或三之無歲不然而其規也廣其術也密則可以驅一國之材者智者勇者歸之彀鵠中而終不能盡一時之選用巧進者反以爲得路拙射而選勢家兒也倩臂而中富家子也仕道以之而濁民害以之而滋而擁旄疆場建節關塞擊肥牛索軍廩當其無事而氣勢燻爍可畏一聞鳴鏑股戰惴息曾不能一有所出之也是何所取如彼而所穫如此耶歲擧一人焉猶足以應緩急之用而歲取數十百人焉邊邑虛無則武擧乎武擧乎其果得人之路乎嗚呼設科將以試其可用而求得其用也此先王之所以重今日之所以急而所擧用乃闒茸鄙污之流則尙奚取武擧哉竊觀先王之擧也抑有術焉不求於試擧之日而先盡其可求之道旣有以輔相之又有以振磨之使其蘊畜之奇成就之妙欲有所用之然後試而擧之以盡其材焉故擧無不得用無不賢也今也不然不盡實於未擧之前以爲賓興之地徒區區於取用之日拘之以程度局之以弓槍百步八十步之規二中五中之例以定其高下取舍之法焉是以器用俱全者終不可得而所擧直以便弓馬習刀槍者爲賢耳又敢望有補於國家之用哉嗚呼木不種則材不成田不耘則禾茂求材者必種之望禾者必耘之欲求人材而不能養可乎今夫科也■求人之名也非得人之實也務其名而蔑其實則雖日試而日擧亦何所益哉然則爲當今之計者莫若先養用之實而養用之道周制可見也射以養其藝越機以養其勇學以養其智而從容揖讓於庠序之間又所以養其禮義孝悌之德則養之之道備矣及其賓興之也大者六軍之長次者千夫之長又其次百夫之長隨其材而授其職焉則用之之道至矣此所以得人於斯爲盛者也今者信能盡此道則人材亦如周之盛焉可以腹心可以爪牙可以折衡可以禦侮或屹如長域或隱若敵國或鎖鑰北門或鎭服南土惟時之所用無所不可其所以試擧焉者又安有如執事所謂者哉嗚呼存名蔑實夫豈武擧獨然哉文之擧也又甚焉竊人之章句剽人之文字徒以決得失於一夫之目而選焉者亦以此取焉是以在位有尸祿之譏居官有貪鄙之行無一人爲國家建長遠之計圖保乂之功者噫足以爲擧人乎足以爲取人乎文經武緯爲國大道文如此恬武如彼嬉豈古者用文武之意乎今之文武猶古之文武也得失相殊養用者異也謹對</Answer>
			</Answerdata>
			<Additionaldata></Additionaldata>
		</Work>
		<Work id="32">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問紀綱</Question>
				<Answer>對曰惟執事愚何言愚惟觀於天地之道天以日月爲網地以四海爲紀天之所以清地之所以寧網紀整也然天或失其行日月荒地或失其道四海蕩是者何天地雖以日月四海爲網紀而日月繫乎天四海載乎地也噫治國家不法天地則已如法天地綱紀可使之不整乎其所由整可使之不察乎執事旣以紀綱問愚未有知其得於天地觀試言之嗚呼政貴有統治尙體要紀綱之謂也有是哉紀綱貫萬事而爲之統總衆緒而爲之要井井焉有倫粲粲爲有條居簡而可以釐煩操約而可以治衆政由是而行治由是而定焉則舍綱紀可以爲國乎是以帝王勉焉不患政不行而患紀之不修不患治不成而患綱之不立先有以振肅之整齊之而萬機之殷出乎我而不足爲繁四海之廣制乎我而不足爲衆猶領擧而裏順統理而緖從其有關於治道顧不重歟或者綱旣紊紀旣墜無以總會天下之事機則政出而愈亂法行而愈煩國終不可得而治季世是已雖然綱紀之立在君廢在君君修其所以立何患乎廢不知其所由廢亦何自立嗚呼人君之立網紀猶網人之治綱也絲人之治紀也絲人網人苟不存心猶失其網之綱絲之紀君而欲正紀綱不先正其心可乎綱之綱紀之紀不在乎所謂紀在乎人主之一心噫人主一心術如之何其不愼君心正而紀綱立紀綱立而治道得則綱紀政令之綱紀君心網綱紀之綱紀也噫念哉嗚呼堯舜之治治道之極之綱之紀百王其刑之尙矣愚何敢贅率作興事禹之爲君也明哲作則湯之爲君也式是百碎文武之君也而勉勉我王四方之綱致治之道堯舜之所傳乎逮治下衰治不本心網雖或正月雖或擧是亦漢唐宋而已矣大東之生久矣代固有明君而修紀整綱本之一身者蓋有之矣我未之聞耶噫治道愈下愈降不足法於後世而古焉者又先王之迹也則監于二代郁郁乎治吾從聖朝於戱堯舜相傳文武重光出治之本制治之盛啓沃我後人咸以正罔缺而我殿下承之益圖所以治弛者張墜者整綱何不立紀何不修十年宵旰治道庶幾是宜公道張倖門塞政令信軍律明尊卑有章吏胥奉法至於居肆者通貨者亦莫敢有越峻防而奈之何倫緖日紊體統日墜假臂倩筆僥倖爲賢而科第失其公投書呈身奔競成習而官職失其正令無常而民興謗律不嚴而士斷生賤僭貴則王章慢也吏弄法則國制隳也臺憲不行於市井開譏未峻於交通以至委靡頹廢而莫之復整耶紀網人主之所恃而治也而紀綱一至於此則治何從出國何從安聖上仁明英武可以爲堯舜可以爲三代而苟且之政慢易之弊反甚漢唐痛矣有識者憂之於草野而莫之補當職者謂之當然而莫之爲又一慟也公道果不可行僥門果不可塞乎尊卑果不可使有章吏胥果不可使奉法乎軍律可以明乎政令可以信乎噫不整綱紀云爾一整綱紀此於何有紀綱終可以整乎噫不反所以整之之術云爾苟一反之此於何有然則弊政不難革紀綱不難整有其道也而或欲矯之以嚴猛不亦末乎嗚呼昔者朱夫子當以立紀綱告其君而勸之以正心術使朱子而非聖賢則此言亦不可用聖賢云豈不足爲今日法乎夫 聖上於心學講明之篤行之固無復可整者然二帝三王心法之標準其所以正心苟不盡二帝三王之法則奈何不益勉焉噫文思安安允恭克讓堯之心也濬哲文明溫恭允塞舜之心也禹授精一之訓聖敬日躋湯之建中也小心翼翼文之建極也二帝三王之心旣如此所以王道蕩蕩治法嵬嵬其書曰庶績咸熙萬事康哉贊堯舜也又曰表正萬邦彰信兆民贊禹湯也文武之治棫樸思齊之詩可見也則主上之心果堯舜乎果禹湯乎我不敢知綱非二帝紀非三王則亦在乎益篤此心信能燕閑之地幽獨之中常存敬畏無或敢慢應事之際施爲之方常加密察此則堯舜禹湯之心也百度貞庶尹諧朝廷正而治道今休噫敬哉愚不允猶若玆誥孟軒氏有言曰惟大人爲能格君心之非君心固紀綱之本而親賢又非正君心之道乎堯有四承舜有五臣禹師臯陶湯友伊尹文武有十亂堯舜禹湯文武猶不可以不親賢況其下者乎漢唐之君不能正心以立紀綱亦豈獨其君之罪哉當時輔佐自無格君之賢故耳嗚呼使我聖上爲唐虞三代惟人爲漢唐宋亦惟人今之在左右者誰歟惟執事念之謹對</Answer>
			</Answerdata>
			<Additionaldata></Additionaldata>
		</Work>
		<Work id="33">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問險固</Question>
				<Answer>對愚嘗好爲天下之遊達觀于中國至于河觀大禹疏鑿之跡至于洛觀周公經制之遺謨至于秦觀楚漢百戰之餘南至于楚北至于燕觀萬世不拔之洪圖又東至于海大東也地方數千里帶甲百萬西有鴨江東南阻于海北有長山四塞之國也喟然嘆曰美哉東方之寶又有聖君賢相相與憂動以營一代之業何憂乎盜賊何患乎無可恃者今執事先生乃發而爲問目是愚之所欲言者其敢不言乃言曰險之時義大矣哉高其上而不可升者山坎其中而不可濟者川以其高而憑依焉矣夾其深而限帶焉此國之所以設險而爲其寶者也美哉寶也然守之得其道則可寶而有之不得其道則從而失其寶矣又何暇論其寶哉然則吾所謂寶者不在乎山川之險而在乎得其民而已得其民有道在乎得其心而已三代之所以長久者寶得其寶也後世之所以短促者寶失其寶也嗚呼寶土地者寶不必有而寶人民者足以保其寶則在上者若之何可唯寶其人民之寶而已豈可徒恃險而曰寶乎愚請從而白焉帶長河踞太華大哉夏之都左孟門右太行壯哉商之邑寶可以恃耶澗水瀍水地利何言而能綿八百之籙崤關函關天險可恃而不過二三之世寶不必言耶噫四百之亭在禹之德先而亡於桀六百之年在湯之允懷而失於紂八百之久在於文武之敬德而廢於幽厲二世之促仁義不修險固徒設則不能受天永命乃早墜厥命者豈以地利而言哉惟我大東壤地雖褊天府之國也航于海梯于山彊于靺鞨界于日域金其城而湯其池者環數千里而相望不可以一二數在南者曰耽毛羅在北者曰長白山在東者曰閑山島在西者曰鴨綠江在中者曰鳥嶺天設其防地設其險可以戰戰可以守守此其著者也恭惟我太祖大王受天明命聿來胥宇卜漢之陽而定鼎焉華山在其北長江經其南龍其盤而虎其踞蔥蔥乎欝欝乎誠我東方億萬年無疆之休也聖子繼神孫承丕若有殷歷年而若之何崇極而圮歲在壬辰島夷猝發不數年而山戎踵之陵夷我城郭羞辱我宗廟塗炭我生靈塞西之巡島中之辱忍言之哉一之猶不幸況再耶其亦生於氣數之變而山河之不足恃耶何其變之甚焉然而事之往矣不可及矣將來之禍尤有所不可勝焉者天不悔禍戎復生心要我和好責我土地索我金帛始甘其言終悖其辭積薪待燃之勢壅水必潰之形不朝則夕矣愚不知吾之所以待之者出於何策城池固歟器械利歟兵甲精歟米粟多歟此執事之所以汲汲乎毖後而謀及若愚者也噫執事所云南漢山城江都保障廟堂籌之已熟朝廷恃以無虞豈不足爲今日禦敵之具乎愚請不計狂僭而直之曰南漢城也江都也有大可有一不可何則據億丈而臨不測控其衡而制四方則城之便於禦侮舍是而何以哉至於江都則大海中一島耳必以爲晉陽之保障則不幾於會稽之樓而終無以自立乎其不可決矣雖然山川之險雖可寶而必以內修爲本嗚呼城非不固也池非不深也米粟非不多也兵革非不堅利也委而去之則是地利不如人和也嗚呼今之人心乖矣氣索矣上下不孚矣怨讟朋興矣以此人心其何望於敵王愾於前驅乎爲今之計莫若收人心而固結之回人和而激厲之下哀痛之詔而責之已收豪傑之士而布諸朝黜虛文而責實效浹人骨髓置人腹心則瘖聾跛躄之人必皆奔走鼓舞爭首向敵而吾之形勢自強根本自固矣如是則可以殺可以誘可飢可寒而不可與叛以此人心又何患乎外侮乎此愚所設人民之寶而無敵於天下山川之寶不足以有無也篇之終矣執事又敎之曰此外又有克壯之猷足爲緩急之可恃歟愚於是說尤有感焉請從後曰內修之本雖在於得民而得民之本又在於用賢是故季梁在而隨不可伐宮奇在而號不可取諸葛相而畏蜀如虎李勣將而賢於長城噫用賢無敵如是也願吾王之審於用賢也執事如以爲可轉聞于上僅對</Answer>
			</Answerdata>
			<Additionaldata></Additionaldata>
		</Work>
		<Work id="34">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name></Name> 
					<Courtesyname></Courtesyname> 
					<Pseudonyms></Pseudonyms>
				</Person>
				<Residence></Residence>
				<Origin></Origin>
				<Year>
					<Birthyear></Birthyear>
					<Deathyear></Deathyear>
				</Year>
				<Grade></Grade>
			</Authordata>
			<Answerdata>
				<Question>問宮室之有樓觀乃所以通眺望而豁煩鬱固列仙之好居而吾人之所共陟者也大夫之登高作賦宜有賴於玆矣帝王之勤政務本亦取資於是歟閬風之十二孰見而傳之西域之七重孰主而創之平原美人之笑金谷綠珠之墮可得聞其所以歟長笛一聲倚者何人白雲千載愁者何事憑危望辰杜工部之行裝暇日消憂王仲宣之羈旅二人情致各有不同歟月下老子之興奚爲而不淺竹西歌吹之樂足徵其昇平歟三年不下之忠節十歲獨居之貞操幷可歷指而言歟聖代卽今梁棟隆矣黃樓絶逐客之感玉宇無孤臣之戀歟何以則於焉策之之而收紫雲之賢俊于以泥之而革木妖之侈習月暈之憂永息於麗譙苔生之恨不起於紅粉人懷百尺之高臥恥求田與問舍士慕空中之氣像庶升堂而入室任在閫臬者惟事籌邊官居鼎鼐者無地可起歟諸生必有添修五鳳之才各言其志</Question>
				<Answer>對愚非莊名酒樓者也亦非蕩遊靑樓者也岸幘松樓舒觀時變思將漆室之憂欲質廟堂之賢者雅矣今執事先生以玉樓作記之才典環林掄材之責辭樓下殿肅臨秋園招諸生立樓下問之以樓觀之事噫執事其徒有意於樓觀乎抑亦有意於大廈乎執事之意我知之矣遂端拜而爲之說曰易取大壯詩詠斯干樓觀之設厥惟久哉夫以據山川之體勢通南北之眺望于以登臨而望遠于以暢鬱而舒煩信乎帝王之攸居而凡人之所共陟者也雖然君子之所謂樓觀者有異乎此不求其末而于其本不圖其小而于其大蓋勤政務本者本也大也登臨暢欝者末也小也舍本而求其末則非吾所謂樓觀也遺大而圖其小則非吾所謂樓觀也是以古之哲王知本之當先而大之當務經營乎道德之基量度乎禮樂之場大庇天下之民俱入春基之上此實樓觀之大者也苟或不然撑東而扶西已危而謂安百鬼之所來瞰風雨之所飄搖則其覆也可立而待也豈可謂樓觀也哉然則政得其平則茅茨土階足見太平之氣像政失其平則俊宇雕墻莫非危亡之景致賢者樂此之言不其然乎吁樓觀之傾惟都匠扶之大廈之傾惟明主救之敬哉有土盍反其本請因明問而架屋爲嗚呼登高作賦楚大夫之長才勤政務民唐明宗之儉德則帝王之所爲其有異於詞臣乎王京之樓十二傳之者孟浪金天之觀七重創之者虛誕非吾道也請姑舎是至於賢君好士刃美人於一笑狂蝶探花碎綠珠於三更一時之恩情葉薄千古之芳名烈烈長笛一聲趙氏之詩思淸越白雲千載崔子之鄕思縹緲杜工部流落劒外望北辰而思君王仲宣覊旅江南聊暇日而消憂二子旅泊之懷槩可想矣月白華軒佳賓滿堂則老將之興宜乎不淺塵淸竹西歌吹凝空則昇平之像此焉可占至如文山之貫日忠節不下者三年盻盻之蘭雪貞操孤居者十歲若此輩類或歌於斯或哭於斯或嘯詠於斯或幽愁於斯登臨之際哀樂之情一何異歟夫以人之樂者登之則有心廣神怡之興以人之哀者登之則有極目傷心之恨古往今來哀樂交門而樂者常少哀者常多則高樓快閣適足爲愁恨之所聚也然此皆世人之所謂樓觀而非吾所謂帝王之樓觀也愚請舍是而新其說恭惟國家梁棟隆矣尺長寸短俱收竝用則焉有杞梓之遺又焉有寸朽之棄乎然則逐臣之恨似可絶於黃樓孤臣之戀似不懸於玉宇矣豈以漢時之盛有楚澤之悲乎姑以明問之所及而言之則紫雲之賢俊登耶未登耶木妖之侈習革耶未革耶月暈麗譙越石之憂未息苔生紅粉思婦之恨猶深求田問舍人無百尺之高臥升堂入室士之空中之氣像德裕之籌邊未聞寇準之清風掃地是何洞開之日有此屋壞之憂乎執事以樓觀問愚以樓觀喻蓋帝王之爲國家猶良工之爲樓觀必信以爲基址仁以爲良材禮以爲繩墨智以爲規矩以賢士爲柱礎以直士爲戶牗以智士爲庭衢以勇士爲垣墻其廣也無外其密也無內洞然八荒皆在我圍則其爲制度不亦大哉於是乎居天下之廣居立天下之正位眼界皆平無所障礙則彼賢才之未登不期登而自登侈習之未革不期革而自革塵清玉塞永息刀斗之警日暖深閨豈有惟曠之恨人懷憂國之心士抱向道之誠而將軍有禦侮之策宰相懷廉潔之操矣苟能如此則風躋乎卑屋俗儷乎巢居回首江山千里之外皆入壽域春風之中矣惟彼瑤軒綺構華則華矣丹楹翠檻高則高矣吟風而已詠月而已豈吾所謂樓觀乎哉篇將終矣又有感焉愚也山林一散材也擧勢靑雲則霜風撓之俯臥溪壑則波濤春之輪囷難奇已合抱矣猶思削以爲舟楫以涉大川破以爲羲樽以薦太廟而顧時乎不來日月老矣豈惟桃李笑之抑亦樗櫟爭譏今聞月斧之聲欲參玉樓之材其亦不自量也雖然良工之側本無棄材則欂櫨株檽椳⿰木+臬枮楔豈無適用之所乎伏願 執事勿以散材而棄之幸甚謹對</Answer>
			</Answerdata>
			<Additionaldata></Additionaldata>
		</Work>
		<Work id="35">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>윤선도(尹善道)</Name> 
					<Courtesyname>약이(約而)</Courtesyname> 
					<Pseudonyms>고산(孤山)</Pseudonyms>
				</Person>
				<Residence>미상</Residence>
				<Origin>해남(海南)</Origin>
				<Year>
					<Birthyear>1587</Birthyear>
					<Deathyear>1671</Deathyear>
				</Year>
				<Grade>上之中</Grade>
			</Authordata>
			<Answerdata>
				<Question>問云云 春</Question>
				<Answer>對易曰大哉乾元萬物資始乃統天說者曰元者善之長也於人爲仁於時爲春愚嘗讀此而知春之作一元而始萬物也書曰天工人其代之中庸曰致中和天地位萬物育愚嘗讀此而知裁成輔相之宜在於人也蔡沈曰天人之際未易言也失得之機應感之徵非知道者孰能識之哉愚嘗讀此而知天道之不可與俗士論也目今世方好仁時方行春而執事欲聞體元順時之道特擧春之一字發爲問目大哉問也此所謂時然後言而非所謂不急之察也愚敢以手不知灑掃之節而口談天理爲辭而默默已乎謹撤梁甫之吟略吐陽春之說以質於春風座上也竊謂自太極旣判陰陽旣分之後寒暑四時乃生日窮于次日窮于紀數將旣終歲且更始者其名曰春也其日甲乙其帝太皥其神句芒而其爲氣也沖和發揚藹藹融融專以鼓動群生化育萬物爲事則其爲德曰生也夏之長也秋之成也冬之藏也有不預也而其所謂長也成也藏也者非生則何以施功此所以貫徹四時資始萬物而爲歲之首者也以人體天之道言之則不可以他求也在乎仁之一字而已蓋一元流行賦於時曰春賦於人曰仁時之春卽人之仁也人之仁卽時之春也得乎仁則合乎春失乎仁則反乎春合乎春則和氣至而萬物以育反乎春則戾氣應而千災以興雖然是春也貫四時而爲始則是仁也統四端而爲本是春也亘萬古而不變則是仁也歷千世而不異然則欲知在時之春當反在我之仁欲體在時之春當盡在我之仁苟能修道以仁發政以仁爲仁之功不息而久至於熏蒸透徹融液周遍則天下歸仁一國興仁民和物育八區爲春各得其所何足道哉煕然春臺可坐而登也請因明問條陳舊聞元爲始於萬物春爲首於四時春之所以配四德之元者此也仁主愛於人性而春主生於天時則春之所以合人性之仁者此也其所以角於聲靑於色羶於臭酸於味曲直於五行者今欲詳論其理無乃近於日者推詳甲乙之說歟抑何補於君子法天贊化之道乎若稽月令順時之政有合虞書欽若之理雖然布德和令行慶施惠之敎固無古今之異而宮廬器服飮食居處之節皆已不宜於世雖然體元而行令亦當依古而不泥以夏時冠月者垂法後世也以周正紀事者示不敢專也行夏之時發於顔淵之問無位不作載於子思之書則聖人之旨蓋可知矣或者之云何足辨哉行賞於生養之時周有其制賑民於陽和之節漢有其詔然當賞則賞何待於太簇之司律乎當賑則賑何須乎蒼靈之奉塗乎三皇爲春者以古今而分四時也顔子春生者以氣象而論賢人也首出庶物萬世永賴有生物之道則邵子之喩其以此歟三月不違和順積中得生物之氣則程子之譬亶其然乎方今時啓河淸聖人御世克己復禮敬止於仁喜賞而不喜罰喜生而不喜殺卵育群生吹煦庶物其氣盎然其德溫然常欲轉一元於洪匀躋萬民於壽域而近年以來民生不遂時氣乖和草木自樂之時而閭里有愁恨之聲三陽交泰之際而寒暖失早晩之節北風其涼之氣像迫矣西疇有事之樂意衰矣言之至此不寒而粟爽惟致此厥咎何哉無乃徒有仁心而不行仁政故致有民氣之不舒歟抑或中和未盡而乖氣相乘故致有災害之相仍歟以一人之有慶觀之則宜無是慮而以萬物之失所料之則亦不無是憂也噫徒思致弊之由而不救祛弊之道可乎救此之策有二世降叔季人心不古有同嚴凝難以仁惠者甲者之說也春生之德能統四時欽若之道仁爲先務者乙者之說也以仁聖之世而治化不應則甲者之說似乎近矣行仁德之道而無不治之時則乙者之說無乃得乎然則甲者之說近於德彝乙者之說近於魏徵逆心求道遜求非道則取舍審矣謀臧不從不臧覆用則危亡判矣誠能以愛爲心以生爲德修己以仁治人以仁如傷之化與春同歸不忍之政與春爲一則其於體元之道成始成終而聖人之能事畢矣王者之大業成矣何難於太和之流行何有於萬物之得所乎願以未盡之說請獻將終之篇學則能知何者爲仁何者爲不仁而不學則未知何者爲仁何者爲不仁也苟知仁道則雖惡人殺人而皆合於仁苟不知仁道則雖愛人生人而皆背於仁是知學之爲重於爲仁而爲仁之不可以不學也聖人以格物致知爲貴者其以此也歟愚生之說執事不以爲不可轉而聞之上幸甚謹對</Answer>
			</Answerdata>
			<Additionaldata></Additionaldata>
		</Work>
		<Work id="36">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>유도삼(柳道三)</Name> 
					<Courtesyname>여일(汝一)</Courtesyname> 
					<Pseudonyms>산암(散菴)</Pseudonyms>
				</Person>
				<Residence>미상</Residence>
				<Origin>진주(晉州)</Origin>
				<Year>
					<Birthyear>1609</Birthyear>
					<Deathyear></Deathyear>
				</Year>
				<Grade>二中</Grade>
			</Authordata>
			<Answerdata>
				<Question>問草於林林之中爲物甚微而性品之殊名稱之別有萬不同何歟赭鞭之敎醫藥土階之知旬朔何有取義而別有其理歟有侫則指決疑而占在於何時而始於何人歟或茹而療飢或懷而入夢或樹背而忘憂或入室而襲薫可得言其詳歟有無風而始搖有當死而乃夏而抑何理歟三春遊子之心兩地兄弟之詠疾風知勁之語輕塵栖弱之喩可歷指而詳言歟瓊潭折綠之詩胡地留靑之態宜男奇奴之名書帶文無之稱各有何義歟至若小車如茵之處一般交翠之興別有何意於其間歟大抵物本無心何歟於人而區而別之隨遇而感則感之者人歟同是吾與自相感通而或有臭味之相近者寒暑異人榮悴有時亦有主張而然者歟諸生多識之餘觀物有得豈無能言是者願聞博雅之論</Question>
				<Answer>對嗚呼萬物同一性乎吾不得知之也物之性由人之性乎吾不得知之也物皆有父其父有祖吾未知是祖者誰歟求其說而不得欲與先覺者卞今承明問以草爲目草哉草哉奚取於草也其欲聞而躬格之論乎噫遠志草之美者一出於山而有小草之譏則愚也新從草墅來豈可率爾而對乎雖然逢平生之此日終不得一言而退則弟子之惑無可解之時也草創之可乎竊謂若在上古地間於丑有文著焉其一草也是物也得天之氣爲土之毛雨露生之霜雪殺之芽者荄者葉者莖者長者短者大者細者榮而數悴而落者有萬不同故之性也之品也亦如厥形之不齊或甘或苦或馨或臭或靈而異或妖而怪雖巧歴不可縷指則是乃草之天也於是古之人別以名之栽之植之採之掇之藥之占之興之比之或載於聖賢傳記或出於百家吟詠則雖其物之甚微不可槩謂之微也雖然天之生是物初無血氣之相應言語之相通林林者直是林林總總者直是總總小無與於吾人則彼之裁與植與採與掇與藥與占與比與興與者是豈草之情哉特其無心者物而有心者人故托物而感隨遇而應如有機緘而不能自已則何其與之物而若是相感之殷也嗚呼自彼視之則雖遠自我視之則甚近同其同而同之則無不同異其異而異之則無不異吾未知主張者誰歟然則以彼知彼之爲彼不若以我知我之爲我以我知我之爲我莫若知遵我者存思之復思反以求之吾師乎萬和之中其一理乎請因明問而列白之嘗百味之美惡以濟夭死察一葉之盛衰以定旬朔侫臣在廷如見肺肝吉凶兆朕有若燭照則古之聖人何取於此也邈彼高山可以療飢商嶺之芝也閴此幽明夢與魂交者龜國之草也焉得諼草托以忘憂如入芝蘭取其襲薰則愚未知厥義何歟尙之風而必偃者草之常也或不風而搖得凱風而長養者草之性也或當夏而死何其反常而失其性歟秋風遠途弊盡手中之線則寸草之句所以發也夜雨池塘尤起陟崗之懷則靑草之詞所心興也疾風知勁奬誠臣之言也輕塵栖弱喩烈婦之辭乎明月樓中美人千里則瓊潭折綠知有思也黃沙磧裏花世本無則一點留靑是誰之▣宜男寄奴得名何義書帶文無取號何事至如草如茵處行邁遲遲則小車之行非玩物而止交翠庭前春意藹藹則一般之興取同胞之理耶噫取而爲藥察而知時有侫而指有疑而決則玆豈非物之靈者所感之理則吾必謂之聖人物外逍遙取興長歌則四皓之芝容有可道凄凉竹宮一心未晦則武帝之草無足與議甘心首疾托物以思者婦人之情托契蘭臺如有薰沐者聖門之訓無風而搖當夏而死理之賦於物者或變而其變者亦理也哀哀父母欲報罔極則遊子之心特有所感悠悠兩地別意多端則兄弟之情豈無發興世亂然後方見忠臣則取警之言可能得奚終身不改之死靡他則自苦之風是何言也日暮江潭桂海難涉則逐客▣懷寓於此也骨雖胡中心在漢室則兒女寃魂寄於斯乎宜男寄奴二草之名書帶文無兩物之稱顧名思義卞之不難苟求其詳無已太煩前之所論亦已多矣夫何愚也之心獨起於周邵兩夫子之事乎三月龍門萬化方暢一般乾坤物我同得則光風懷裏月窟胸中其所以隆隆焉蕩蕩焉相與流行之理爲如何哉餘風末照亦可以想像千載之下聳動後人處也嗚呼草之生也非有感於吾人而吾人者不若草木之無心隨其所遇而人自感之有相憂之道故草之名於世者亦隨其人所感而名於世可藥可占者必待聖人而後用指侫知時者必待聖人而後生療飢入夢非草之有意而人自歌之人自懷之忘憂襲薰非草之有心而人或賦之人或比之或出於孝子兄弟之感或出於忠臣烈婦之喩宮人之怨逐客之思其感無窮則來古往今人之與物果自有相感之理歟蓋天生是物有氣有理氣之賦於物雖萬而理之寓於物則一故同而異異而同在此則有在此之理在彼則有在彼之理彼亦此也烏得知其彼也烏得知其此也然則人之與物雖未知其理之相感某氣之相通某臭之相近某味之相似相與之發見感應者賁若草木則其所以寒暑之異人榮悴之有時似有主張者亦不過一箇理而已誠能知其在我之理以求在物之理其於觀物之道有何難哉嗚呼愚之不自量而妄論者亦多矣一篇始終餘意未盡願爲執事盡之孟子曰苟得其養無物不長苟失其養無物不消夫物之生也必膏之澤之潤之沃之實其土厚其培無害於物之天然後條者暢叢者敷方可以得其長也扣物思之夫豈遠哉由是觀之藹然之理浩然之氣非我之膏澤乎闇然之章粹然之光非我之潤沃乎實之以德者我之土也培之以義者我之培也苟或流於物欲喪其本心則其不爲牛山之木山蹊之茅者百不有一則豈非可哀之甚乎愚之所願時乘康節之車不除濂溪之草與天地賦於物與吾者同得其長執事以爲如何謹對</Answer>
			</Answerdata>
			<Additionaldata></Additionaldata>
		</Work>
		<Work id="37">
			<Examinationdata>
				<Exam></Exam>
				<Time>
					<Sexagenarycycle></Sexagenarycycle>
					<Year></Year>
				</Time>
				<Location>
					<Region></Region>
					<Site></Site>
				</Location>
				<Examiner></Examiner>
				<SuccessfulCandidate></SuccessfulCandidate>
			</Examinationdata>
			<Authordata>
				<Person>
					<Name>정두경(鄭斗卿)</Name> 
					<Courtesyname>군평(君平)</Courtesyname> 
					<Pseudonyms>동명(東溟)</Pseudonyms>
				</Person>
				<Residence>한성(京)</Residence>
				<Origin>온양(溫陽)</Origin>
				<Year>
					<Birthyear>1597</Birthyear>
					<Deathyear>1673</Deathyear>
				</Year>
				<Grade></Grade>
			</Authordata>
			<Answerdata>
				<Question>王若曰天覆下土不能自理故樹之司牧是知人君所覆者天位所治者天工必得體天之道然後斯可以享天之心保天之命而上天之載無聲無臭若何以達其妙用而行之歟上古聖帝明王罔不有天德其著於施爲者可能詳言歟後世誼辟其克體天以治安不能而亂亡者其可歷陳歟予以否德忝居寶位顧諟明命夙夜寅畏存心出治靡不欲仰體乾道而政多疵累治化日遠試擧一二言之至仁者天之心予欲體之以恤斯民而惠鮮之澤未究無私者天之道也予欲體之以正朝廷而寅協之風無期施賞罰則必欲體春秋之生殺而或失勸懲之宜發號令則必欲體風水之渙汗而多有廢閣之患此皆予政之不能上合乎天道者也宜乎變異迭見以警予心予未知擧措之間有何闕失而然歟所以體之者未得其要歟何以則克體天道永獲保歟悉陳無隱予將親覽 </Question>
				<Answer>臣對嗚呼太平自今日始矣仲尼曰知爲君之難也不幾於一言而興邦乎信哉聖人之言也自古興者不一不興者亦不一其不興者有知難者乎其興者有不知難者乎然則人君之興不興在知難不難如何耳恭惟我主上殿下格多士于王庭當今之事可問者非一獨擧體天之道爲問人君苟知體天之君不體天之不君則亦知其君之難矣哉殿下之問及此實萬世之無疆之體嗚呼太平自今日始矣臣雖不佞豈無一言以復大也哉臣伏讀聖策曰自天覆止歷陳歟臣伏念惟天生民有欲無主乃亂惟天生聰明時人然則人君蓋體天道而出治者也天之道至大惟人君體之人君之責顧不重歟是故體天罔不興人君不體天罔不亡惟國家興亡在人君體不體是以古聖先王宵衣旰食不敢荒寧者不過體天出治而已然天道深遠如之何其可體也嗚呼有要天之爲天在於至誠則人君體天亦至誠而已矣苟能至誠雖不言亦化天何言哉爲人君者可不勉乎哉稽之於古越自唐虞迄于三代從欲之治風動之化尙矣無以爲論然考其治化則懋敬厥德克配上帝而已三代旣遠聖王不作人君之知體天道者無幾而不知者皆是嗚呼此後世之所以常亂也或有有爲之主少康之世較諸三代奚啻天冠地履然則後世人君之不知體天者固不足道其體之者亦不能盡天道臣何敢仰煩於吾聖上乎非堯舜不陳臣聞之孟軻矣伏願聖神留意焉臣伏讀聖策曰自予止保佑歟臣伏覩殿下勇智如天聰明有臨掃昏朝之穢亂承祖宗之丕基怵惕惟厲天命自度春氷涉之虎尾蹈之其於恪謹之道可謂至矣是宜聖德罔愆敎化大行馨香之治可竝三五獨奈何治效茫如捕風國勢危如累卵至于今日衰替極矣當今之弊不可勝擧姑論其大者百姓之不保也朝著之不靖也號令之不行也賞不能勸刑不能沮也噫百姓人君之天也如是其不保朝著人君之股肱羽翼也如是其不靖號令人君之言也如是其不行賞罰人君之柄也如是其不能勸不能沮玆四者有一於此國不或不危而況兼之者乎若以爲天災不係於人君則已係則今日之天災亦宜矣噫嘻亦危矣哉嗟乎殿下聖主也所敬者天命所則者天德其在內者天則其著於外者亦莫非天然而治效如是其相反臣竊爲聖主怪焉臣雖疏遠亦聖朝之一物也臣雖孤陋亦萬物之最靈也雖不敢比於人獨不愈於犬乎物之無知者莫如犬然尙能愛主故曰桀犬吠堯以桀之犬尙能愛桀爲堯之民其忍負堯乎爲殿下盡乎生素所蓋積者嗚呼臣不敢知今日之弊擧措有失而然耶體天之道未得其要而然耶擧措之失固有之矣然今日危亂爲亂豈特一擧措之失哉體天之道有不未盡也臣請批龍鱗續斧銊陳之國之本在君君之本在心天不可管以窺海不可蠡以測愚臣之於聖心不特管之於天蠡之於海也豈能窺測哉然聖心之在內者雖不可測見其外者可得而窺者矣殿下之於百姓信欲體天之仁果能行不忍之政子惠困窮乎殿下之於朝廷信欲體天之公然果能蕩蕩平平以建皇極乎殿下之於賞罰信欲體春秋生殺果能五章五用乎殿下之於號令信欲體風水渙汗然果能出納惟久乎此四者殿下皆欲體天而無效豈無體天之心哉然而無效者以其有是心而不誠也天之道可一言而盡曰至誠殿下體天之道而不知其至誠臣未知殿下之體天者果何事歟然則無怪乎今日之爲今日也今日之弊在於不誠則救今日之弊而已矣嗚呼人有以人所行之道告殿下者乎南之道走越之道也北之道走胡之道也此行人之道也非殿下所行之道也臣請言人君之道人君有兩道敬者堯舜之道怠者桀紂之道也夫千里之行始於足下堯舜自敬始極千里而爲堯舜桀紂自怠始極千里而爲桀紂人性一也堯舜與桀紂何異特所行之道不同耳然則一念之敬卽走堯舜之道一念之怠卽走桀紂之道也走舜堯之道則是走天之道也詩曰上天之載無聲無臭儀刑文王萬邦作孚聖人之言也殿下欲法天則伏願先法聖人焉</Answer>
			</Answerdata>
			<Additionaldata></Additionaldata>
		</Work>
	</Contentdata>
</CE>